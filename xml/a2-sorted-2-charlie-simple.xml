<?xml version='1.0' encoding='UTF-8'?> 
<!DOCTYPE TEI SYSTEM "romualdus.dtd" [ 
<!ENTITY gd '<lb xmlns="http://www.tei-c.org/ns/1.0" break="no" rend="-" ed="#g"/>'> 
<!ENTITY gl '<lb xmlns="http://www.tei-c.org/ns/1.0" ed="#g"/>'> 
<!ENTITY bd '<lb xmlns="http://www.tei-c.org/ns/1.0" break="no" rend="-" ed="#b"/>'> 
<!ENTITY bl '<lb xmlns="http://www.tei-c.org/ns/1.0" ed="#b"/>'> 
]> 
<TEI xmlns="http://www.tei-c.org/ns/1.0" xmlns:xsi="http://www.w3.org/2001/XMLSchema-instance"> 
  <teiHeader> 
    <fileDesc> 
      <titleStmt> 
        <title>Romualdi Salernitani Chronicon, codex A</title> 
        <editor xml:id="pm">Paolo Monella</editor> 
      </titleStmt> 
      <publicationStmt> 
        <p>Encoding experiments</p> 
      </publicationStmt> 
      <sourceDesc> 
      <listBibl> 
          <msDesc xml:id="a"> 
              <msIdentifier> 
                  <settlement>Biblioteca Apostolica Vaticana</settlement> 
                  <idno>Vat. lat. 3973</idno> 
                </msIdentifier> 
            </msDesc> 
                 <biblStruct xml:id="g"> 
                <monogr> 
                    <author>Guarna, Romualdus</author> 
                    <title>Romualdi Salernitani Chronicon (A.m. 130-A.C. 1178)</title> 
                    <editor>Garufi, Carlo Alberto</editor> 
                    <imprint> 
                        <publisher>S. Lapi</publisher> 
                        <date>1914</date> 
                        <pubPlace>Città di Castello</pubPlace> 
                    </imprint> 
                    </monogr> 
                    <series> 
                        <title level="s">Rerum italicarum scriptores: Nuova edizione</title> 
                        <biblScope unit="volume">7</biblScope> 
                                        <biblScope unit="part">1</biblScope> 
                </series> 
            </biblStruct> 
            <biblStruct xml:id="b"> 
                <monogr> 
                    <author>Guarna, Romualdus</author> 
                    <title>Romualdo II Guarna, Chronicon</title> 
                    <idno type="ISBN">9788883090561</idno> 
                    <editor>Bonetti, Cinzia</editor> 
                    <imprint> 
                        <publisher>Avagliano</publisher> 
                        <date>2001</date> 
                        <pubPlace>Salerno</pubPlace> 
                    </imprint> 
                    </monogr> 
                    <series> 
                        <title level="s">Schola Salernitana. Studi e testi</title> 
                        <biblScope unit="volume">6</biblScope> 
                    </series> 
            </biblStruct> 
            </listBibl> 
      </sourceDesc> 
    </fileDesc> 
    <encodingDesc> 
      <editorialDecl xml:id="algl"> 
        <p>Paragraph encoded at the Graphematic and Alphabetic layers.</p> 
      </editorialDecl> 
      <editorialDecl xml:id="al"> 
        <p>Paragraph encoded at the Alphabetic Layer only.</p> 
      </editorialDecl> 
      <editorialDecl xml:id="al2"> 
        <p>Paragraph encoded at the Alphabetic Layer, main variants only.</p> 
      </editorialDecl> 
      <editorialDecl xml:id="ocr"> 
        <p>This is the OCR-ed text from Garufi: the collation on the manuscript has not yet been done.</p> 
      </editorialDecl> 
      <editorialDecl> 
        <quotation marks="none"> 
          <p>The manuscript does not have quotation marks. 
                        Some passages (direct speech or epistle quotations) are marked up with 
                        'said', without quotation marks.</p> 
          <p>Quotations from literary works are marked up with 'quote'. 
                        When present, @type="biblia" means that it is a biblical quote, according 
                        to the "Manuale di codifica dei testi ALIM in TEI XML" in 
                        http://it.alim.unisi.it/documentazione/. 
                        @type="liturgia" means that the quote comes from the Catholic liturgy.</p> 
        </quotation> 
      </editorialDecl> 
      <tagsDecl> 
        <namespace name="http://www.tei-c.org/ns/1.0"> 
          <tagUsage gi="add"> 
              <list> 
                  <item>When it has @type="subst" (and it is child of 'subst' and sibling of 'del') it is meant to 
                            substitute the textual portion marked with 'del'. Otherwise, it represents 
                            an addition to the text.</item> 
                  <item>If no @hand attribute is provided, it is implied that the the main hand of the manuscript 
                            is responsible for the textual modification. 
                            If another hand is responsible, a @hand attribute is provided.</item> 
                  <item>Possible values for @hand: "hand2", "#uhand" (unknown hand).</item> 
                  <item>Possible values for @place: "marginandfooter", "footer", "strikeover", "margin", 
                      "inline", "above", "addedfolios", "nextline".</item> 
              </list> 
          </tagUsage> 
          <tagUsage gi="anchor"> 
                            See above the note on the usage of 'link'. 
                            Like 'link', also 'anchor' has @type="transposition". 
                            Element 'anchor' has the same values of @subtype as the 
                            'link' that points to it: 
                            it marks the point of the text at which a paragraph is collocated 
                            <list> 
                                <item>by both the editions of Garufi and Bonetti 
                                    (if @subtype="garufiandbonetticollocation"),</item> 
                                <item>by Garufi only (if @subtype="garuficollocation"), or</item> 
                                <item>by Bonetti only (if @subtype="bonetticollocation")</item> 
                            </list> 
                    </tagUsage> 
          <tagUsage gi="del"> 
              <list> 
                        <item>It is used either alone for a passage deleted and 
                            not substituted by the scribe,or in combination 
                            with 'subst' and 'add'.</item> 
                        <item>Possible values for @rend: "rasura", "strikeout"; 
                            when used with 'subst' and 'add', 
                            also "metamark" (when a scribe wrote a metamark such as an asterisk 
                            above the original text as a pointer towards a correction added in margin), 
                            "nomark" (when the correction is simply rewritten on the original glyphs 
                            or the correction is made by deleting a part of a glyph), and "glyphmodification" 
                            (when a scribe transforms a glyph to another glyph by erasing a part of it).</item> 
                        <item>If no @hand attribute is provided, it is implied that the the main hand of the manuscript 
                            is responsible for the textual modification. 
                            If another hand is responsible, a @hand attribute is provided.</item> 
                    </list> 
          </tagUsage> 
          <tagUsage gi="hi"> 
              Used to mark up words capitalized in the print edition, but not constituting 
              proper noun, such as "Sed" at the beginning of a sentence. 
          </tagUsage> 
          <tagUsage gi="link"> 
                            With @type="transposition", it links a paragraph (first teidata.pointer 
                            in the value) of the manuscript text to an 'ancho'r 
                            (second teidata.pointer in the value) 
                            marking the point of the text in which that paragraph is collocated 
                            <list> 
                                <item>by both the editions of Garufi and Bonetti 
                                    (if @subtype="garufiandbonetticollocation"),</item> 
                                <item>by Garufi only 
                                    (if @subtype="garuficollocation"), or</item> 
                                <item>by Bonetti only (if @subtype="bonetticollocation")</item> 
                            </list> 
                    </tagUsage> 
          <tagUsage gi="milestone"> 
                            <list> 
                                <item>With @type="bonetti_is_collation_exemplar_from_here_on" 
                                    it marks the point of the text rom which I used the file with 
                                    the OCR of the Bonetti edition as a collation base. 
                                    Before that point, I had used the OCR 
                                    of the Garufi edition as base.</item> 
                                <item>With @type="no-par-break-in-bonetti-between-this-garufi-par-and-previous-one" and @ed="#b" 
                                    it is put at a point of the text 
                                    in which Garufi has a paragraph break but Bonetti does not.</item> 
                                <item>With @type="bonetti-paragraph-break" and @ed="#b" it is put 
                                    at a point of the text in which Bonetti has a paragraph break but 
                                    Garufi does not.</item> 
                            </list> 
                    </tagUsage> 
          <tagUsage gi="note"> 
                            With @resp="#pm" (Paolo Monella) or @resp="#b" (Bonetti edition): 
                            <list> 
                                <item>With @type="graphic": note on glyphs or graphemes.</item> 
                                <item>With @type="segmentation": note on the text segmentation 
                                    (arrangement of paragraphs or missing paragraphs).</item> 
                                <item>With @type="textcrit": note on textual critical matters.</item> 
                            </list> 
                            With @resp="#b" (Bonetti edition): 
                            <list> 
                                <item>With @type="content": note on the text content.</item> 
                                <item>With @type="year": note on the year in which a fact actually 
                                    happened, according to C. Bonetti.</item> 
                            </list> 
                            With @resp="#hand2" (the hand from the XVII century): 
                            <list> 
                                <item>With @type="etcetera": a note handwritten by hand2 on the manuscript 
                                    reporting the first words of the portion of the text that is supposed 
                                    to follow a marginal or footer addition by hand2. 
                                    The note normally ends with "et cetera…"</item> 
                                <item>With @type="sanctipetri": a note handwritten by hand2 on the manuscript 
                                    saying that a marg or footer note has been taken by manuscript 
                                    ("codex sancti Petri").</item> 
                                <item>With @type="textcrit": note on textual critical matters.</item> 
                            </list> 
            </tagUsage> 
            <tagUsage gi="soCalled"> 
                        Exclusively used in cases such as: Sanctum Nicolaum, qui dicitur "ad litus". 
                    </tagUsage> 
            <tagUsage gi="title"> 
                        Sometimes a  title consists in the first words of a hymn, such as "te deum laudamus". 
                    </tagUsage> 
        </namespace> 
      </tagsDecl> 
      <listPrefixDef> 
        <prefixDef ident="vat" matchPattern="([0-9]+)" replacementPattern="img/vat.lat.3973.pdf#page=$1"> 
          <p>In the context of this edition, private URIs with 
                        the prefix "vat" point to a specific page of external 
                        PDF file vat.lat.3973.pdf, including the digital images 
                        of the A manuscript. For example, "vat:29" 
                        dereferences to "img/vat.lat.3973.pdf#page=29".</p> 
        </prefixDef> 
      </listPrefixDef> 
    </encodingDesc> 
    <profileDesc> 
      <handNotes> 
        <handNote xml:id="hand2"> 
                <p>A part of the text was missing from manuscript A, so two additional folios were added 
                    at a much later time, probably in the XVII century, and then numbered as 204 and 205.</p> 
                <p>A marginal note at the top right corner of folio 204r says: "hae duo paginae, quae hic deerant, 
                    desumptae sunt de codices Petri de Urbe".</p> 
                <p>So pages 204r, 204v, 205r, 205v do not constitute a witness of the text of codex A. 
                    Still, I am transcribing their text here for completeness.</p> 
                <p>This hand is also responsible for corrections and additions passim in the manuscript.</p> 
                <p>Also this hand has a glyph for the 'e caudatum'. Since this is an alphabetic (not 
                    graphematic )transcription, I am encoding it with its alphabetic correspondent 'ae' 
                    and marking those 'ae' alphabemes with seg ana="#ae".</p> 
        </handNote> 
        <handNote xml:id="uhand"> 
                <p>Unknown hand.</p> 
        </handNote> 
      </handNotes> 
    </profileDesc> 
  </teiHeader> 
  <text> 
    <body> 
      [p xml:id="g186.6-186.7"] 
Hoc anno Riccardus princeps Capue intrauit terram Campanie 
obseditque Cipparanum et usque Romam 
deuastando peruenit. 
[/p] 
[p xml:id="g186.8-186.8"] 
Anno Domini MLXIII. Hoc anno comprehensa est Tarentum a 
Normannis. 
[/p] 
[p xml:id="g186.9-186.9"] 
MLXIV. Hoc autem temporim comprehensa est Matera a 
Normannis mense Aprelis. 
[/p] 
[p xml:id="g186.10-186.11"] 
[/p] 
[p xml:id="g186.12-187.2"] 
Anno dominice incarnationis MLXVI indictione IV mense 
aprilis stella cometis apparuit a parte orientis, cuius fumus per 
aliquot dies tendebat ad meridiem. Ipso quoque mense hec 
eadem stella apparuit a parte Occidentis, cuius fumus ad meridiem 
per aliquot dies tendebat. Quo anno apud Constantinopolim 
Constantinus Dioclizi imperator, anno eius imperii 
VI, defunctus est, cui Romano Diogenes in imperium successit. 
Eodem anno dux Robbertus cepit ciuitatem Uestis apprehenditque 
ibi catipanum nomine Kuriacum. Hinc etiam ipse 
dux Barum obsedit Apulie ciuitatem et triennio eam incessanter 
oppugnauit; terra marique pontem quoque ibi in mari fecit. 
[/p] 
[p xml:id="g187.3-187.4"] 
[/p] 
[p xml:id="g187.5-187.8"] 
MLXVIII, indictione VI. Hoc anno in sexto die 
mense Februarii Robbertus dux obsedit ciuitatem Montempilosum 
et dimissa ibi obsidionem cum paucis uenit Abianum et cepit 
eam, et tradicione cuiusdam Gotthifrede intrauit ipse dux in prephatam 
Montempilosum ciuitatem. 
[/p] 
[p xml:id="g187.9-187.11"] 
Anno dominice incarnationis MLXX indictione VIII, apud 
Constantinopolim Romano Diogenes imperator transacto quarto 
imperii eius anno defunctus est. Cui in imperio Michael filius 
Constantini Dioclizi successit. 
[/p] 
      [p xml:id="g187.11-187.14"] 
MLXX indictione VIII hoc anno mense Ianuarii magnum 
homicidium actum est in Brundusii ciuitate. Nam Normanni 
uolentes eam comprehendere, tenti sunt ab eis quadraginta 
cum aliis eorum ministris XLIII et capita omnium predictorum 
ad imperatorem deportata sunt. 
[/p] 
[p xml:id="g187.14-188.1"] 
Eodem anno Robbertus dux 
cepit Barum ciuitatem longa obsidione fatigatam, indeque 
mouens exercitum, Siciliam properauit obseditque Panormum, 
ditissimam 
Sicilie ciuitatem, uiriliter eam expugnans, cepitque eam. 
[/p] 
[p xml:id="g188.1-188.4"] 
anno 
dominice incarnationis MLXXI, indictione. Et exinde portas 
ferreas et columpnas marmoreas quam plures cum capitibus 
fecit afferri in Troiam causa uictorie sue. Anno autem subsequente 
ordinatis ibi in Panormo municipiis, ipse dux in Apuliam ueniens 
cepit Tranum Apulie ciuitatem. 
[/p] 
[p xml:id="g188.5-188.7"] 
Eodem anno Robbertus dux fecit fieri pontem in mari quatinus 
concluderet portum prephate urbis Bari, et in quintadecima 
die mensis Aprilis Robertus dux predictam ciuitatem cepit, 
et in sequenti predictus dux cepit ciuitatem Panormum in mense Ianuarii. 
[/p] 
[p xml:id="g188.8-188.11"] 
Anno dominice incarnationis MLXXV, indictione XIII, Alexander 
papa diem obiit, et archidiaconus eius nomine Ildeprandus 
ipsa eadem die in ordine pontificali electus et papa Gregorius 
est nuncupatus, seditque annis XII, mense I. Hic autem pontifex 
amministrationem regni sibi primus ut rex assumpsit. 
[/p] 
[p xml:id="g188.12-188.14"] 
Anno dominice incarnationis MLXXV, dux Robbertus Sanctam 
Seuerinam Calabrie cubrie ciuitatem loco munitissimam tertio anno 
postquam illam obsederat, cepit. Hinc quoque cepit ciuitatem 
Comsanam obsesso castello Sancte Agathe, quod incessabili oppugnatione 
cepit. 
[/p] 
      [p xml:id="g189.1-189.1"] 
Hoc anno Robertus dux dedit filiam suam 
nurum ad imperatorem Constantinopolitanum. 
[/p] 
[p xml:id="g189.2-189.5"] 
His etiam diebus 
cum exercitu dux proficiscens obsedit Salernum, ciuitatem medicine 
utique artis diu famosam atque precipuam. Gisolfus 
autem frater uxoris eiusdem ducis tunc in eadem ciuitate morabatur. 
Hanc incessanter terra marique expugnauit, nec destitit 
donec post VII menses obsidionis sue cepit illam mense Decembris. 
[/p] 
[p xml:id="g189.5-190.8"] 
Anno dominice incarnationis MLXXVI, indictione XV; cepitque 
Gisulfum principem qui fame coactus se eidem duci tradidit, 
atque Turrim maiorem in qua se tutabatur. In eadem uero ciuitate 
ipse dux construxit eccelsiam in honore beati Mathei apostoli 
et euangeliste. In Panormo quoque fecit ecclesiam in honorem 
Dei genitricis semperque uirginis Marie, anno primo postquam 
cepit Salernum. Robbertus dux Beneuentum obsedit, acriter 
eam expugnans. Et nisi Romanus pontifex, cuius precepto parebat, 
hoc idem duci prohibuisset, nequaquam ab incepto desisteret 
donec eam caperet. Simili modo et Riccardus princeps Neapolim 
obsedit ipso eodem anno, fortiter illam ciuitatem expugnans 
undique ut eam ui caperet. Sed eodem anno in eadem 
obsidione princeps iste mortuus est anno principatus sui XX, indictione 
I. Fuit autem hic statura procerus, forti animo, ingenio 
astutus, largitate famosus, circa beniuolos et sibi fideles mansuetus 
atque benignus, rebellibus autem ac perfidis ualde terribilis. 
Cui successit Iordanus filius eius. Hic autem in matrimonio 
accepit filiam Guaymarii principis Salernitani, ex qua habuit 
filios Riccardum et Robbertum atque Iordanum. 
[/p] 
[p xml:id="g190.9-191.2"] 
Anno dominice incarnationis MLXXIX, indictione II, apud 
Constantinopolim Michael filius Constantini imperatoris anno 
eius imperii VIII ipse cum filiis suis Michaele, Andronico et 
Constantino expulsus est. Et Niceforus Butanioth imperium sibi 
arripuit. Ipso anno dux Robbertus obsidens Uicum cepit ipsam 
ciuitatem, ibique Gradelonem nepotem suum capiens utroque 
statim priuari lumine fecit, eo quod ipse et alii plerique baronum 
rebelles ei extiterant. Ceteri uero metu perculsi ei se subdiderunt. 
[/p] 
[p xml:id="g191.3-191.5"] 
Eodem anno corpus beati Canionis a loco, in quo olim positus 
fuerat, ab Arnaldo leuatur archiepiscopo et in sancte Dei genitricis 
Marie ecclesia nouiter inchoata honorifice collocatus. 
[/p] 
[p xml:id="g191.6-191.12"] 
Anno Domini MLXXX, indictione III, dux Robbertus Guiscardus 
cepit Spinazolam. Paucis etiam euolutis diebus ipse dux 
cepit Ydrontum cepitque Tarentum. His autem diebus uenit ad 
eum uir quidam dicens se Michaelem imperatorem fuisse, conquerens 
se male tractatum a suis et expulsum poposcitque auxilium 
sibi dari. Dux itaque, ut ei mos erat, diligenter illum excipiens 
te honorabiliter circa se habens secum duxit eum usque 
Salernum. Inde mouens gressum dux ipse perrexit ad Gregorium 
papam eiusque liggius homo iureiurando effectus apud Ciperanum, 
accipiens ab eo uexillum sancti Petri mense Iunio. 
[/p] 
[p xml:id="g191.13-194.5"] 
Anno dominice incarnationis MLXXXI indictione IV dux Robbertus 
magnum apud Ydrontum assumpsit exercitum, super 
Constantinopolim ire cupiens. Qui mare transiens cum Boamundo 
filio suo applicuit Auelone et eduxit exercitum suum necnon 
et predictum Rogerium 
filium suum omnibus sibi conmissis in Apulia dimisit. Inter hec 
autem Niceforus Butanioth Constantinopolitanus imperator 
aduentum Robberti ducis audiens, direxit Alexium megadomesticum 
suum cui equo animo militiam totam commiserat, deditque 
sibi permaximam thesauri copiam, ut non solum christianorum 
uerum etiam paganorum exercitum congregaret, quatenus 
duci Robberto uiriliter resistere posset. Alexius ciuitatem Andropolim 
pergens, quoscumque poterat suscipiebat, susceptos 
cotidie singulos seducens fidelitatis sacramentum occulte sibi 
facere studebat, quibus unicuique priuatim multa tribuebat et 
plurima iurando promittebat. Ceteris autem militibus quibus 
adhuc animum suum aperire timebat nil interim tribuebat, sed 
eos sepe sic alloquebatur dicens: Libenter uobis ego darem si 
imperator, uelud ipse promiserat mihi thesauros mitteret, sepe 
enim propter hoc ad eum direxi et quia non misit ualde doleo. 
Qui ut se suis auditoribus quasi ueridicum redderet, uasa propria 
ac uestes quibus utebatur quibusdam largiebatur dicens: Si 
esset mihi posse, tam prudentes uiros uelut estis, de meis uobis 
ego largiendo ditissimos facerem. Et hec incessanter machinabatur 
ut omnium ad se militum uoluntates subtraheret. Quibus 
etiam locutus est: Ibo ad imperatorem ego pro uobis loquens, ut 
uestra uobis omnibus donatiua transmittat. Qui dum Constantinopolim 
perrexisset, quoscumque potuit simili modo donis ac 
promissionibus sibi illexit, subtrahens animos eorum ab imperatoris 
amore. Sed quia infidelitas numquam de se secura est, Alexius 
ipse postquam cum imperatore tamquam cum domino fidelis, 
ut eum securum redderet simpliciter est locutus, de se timens, 
noctu a Constantinopolim fugiit, et ad exrcitum quem sibi 
preparauerat, reuersus est dicens: Imperator pro eo quod uestra 
sibi donatiua petii, minatus est me capi et male tractari. Et quia 
mihi credidistis ideo reuersus sum, uobis omnino consulturus, 
ita ut si uestra uoluntas mihi non defuerit, beneficiis et honoribus 
uos omnes ditabo. Quorum omnium uoluntates dum sue 
uoluntati uidit concordes, statim cum omni exercitu armato 
super Constantinopolim perrexit. Imperator quippe supra quam 
credi potest stupefactus, se et ciuitatem, prout potuit muniuit. 
Alexius autem quendam magistrum militum imperatoris, Arnonem 
nomine, ex genere Alamannorum, promissionibus magnis 
seduxit ut sibi ciuitatem proderet. Qui dolis acquiescens per 
noctem aperuit sibi portam, que Uulgarorum dicitur. Alexius igitur 
cum omni christianorum ac paganorum exercitu ciuitatem 
ingressus nocte die Iouis, que cena Domini dicitur, totam exercitui 
suo predam ciuitatis triduo, quem admodum spoponderat, 
dono tribuit. Qui nulli indulgendo hostiliter queque inuenire poterant 
uastantes, depredati sunt. Non solum autem, uerum etiam 
ecclesias rebus omnibus spoliabant. Sacerdotes quoque diuina 
misteria celebrantes truncabant capite, pedibus sacrificia conculcabant 
plerisque sanctimonialibus ac Deo dicatis ab eis stupratis. 
Imperator autem Butanioth, ut ciuitatem proditam uidit, 
statim e palatio fugiit et in ecclesia sancte Sophie monachum se 
fieri iussit. Alexius itaque palatium ingressus, Constantinopolitanum 
imperium arripuit. Ut autem dominice resurrectionis die 
coronatus est, exercitum a preda et rapinis reuocari iussit. Qui ut 
se non quasi cupidum imperii magnatibus ostenderet, constituit 
secum in imperio Michaelem filium predicti Michaelis imperatoris, 
dicens omnibus: Non propter me sed propter hunc qui iure 
in solio residere debet hoc quod factum est peregi. Postquam 
Alexius, qui et Commiano dictus est, imperialia sibi iura composuit, 
statim cum ingenti copia exercitus undique collecta una 
cum imperatore quem sibi quasi socium statuerat, contra ducem 
Robbertum properauit. Ordinatis itaque non longe a Dirachio 
suis ad dimicandum, ipse imperator tuto in loco positus premisit 
in prima acie eum quem secum imperatorem fecerat, ut 
bello interiret, nam diu socium eum habere nolebat, solus enim 
imperare cupiebat. Quid multa? Commisso prelio dux Robbertus 
Guiscardus imperatorem fugauit ac deuicit. Filius autem Michaelis 
imperatoris, non diu imperator, statim in primo conflictu 
interiit. In ipsa nanque pugna imperator LX milia milites et X 
milia saggittarios Turchos habuit. Dux uero Robbertus habuit milites 
DCC. Alexius itaque imperator paucis secum assumptis 
usque Constantinopolim fugiendi moram non habuit. Qui cum 
solus imperaret, quoscumque ex imperatorum genere potuit 
inuenire aut eos lumine priuari fecit, aut ipsi tirannidem eius 
euadere cupientes exilium ceperunt. Interea Robbertus dux cepit 
Dirrachium ciuitatem et maximam partem regionis illius. 
[/p] 
[p xml:id="g194.6-195.5"] 
Eodem anno Henricus Alamannorum imperator uenit Romam 
cum exercitu, obseditque Gregorium papam, qui excommunicauerat 
eum, eo quod imperator ipse inuestituram episcopatus 
per anulum et uirgam tradebat electis episcopis in ciuitatibus 
sue potestatis. Dicebat enim imperator ipse hanc sibi hactenus 
suisque predecessoribus inuestituram a 
Romanis pontificibus esse permissam ut episcopali electioni 
taliter assensum preberet. Gregorius papa ex preceptione sui 
mandauit, ut quicumque eidem imperatori iusiurandum fecerat, 
nullus ei fidem nisi Romane ecclesie sibique obseruaret ut pariter 
rex et pontifex ipse et regni dominaretur et ecclesiam procuraret. 
Quamobrem ipse imperator una cum clero et populo 
Romano Gibertum archiepiscopum Rauenne fecit eligi atque 
constitui in ordine summi pontificis, nuncupans eum Clementem. 
Quo audito dux Robbertus in ultramarinis partibus sibi rebus 
ordinatis, dimittens Boamundum filium suum ut eandem terram 
custodiret, ipse cum uxore Apuliam repetiit. Dehinc assumens 
exercitum una cum filio suo Roggerio Gregorium papam 
adiit, hostes eius ab Urbe propulit ac ciuitatem Tyberim obsedit, 
acriter eam expugnans, illuc enim magna pars militum imperatoris 
simul cum falso papa Clemente se receptauerat. Tunc etiam 
ipse dux hostiliter Capuam obsedit, et acriter ipsam ciuitatem 
expugnauit mense Iulio, indictione VI. Tandem ipse dux in Apuliam 
reuersus est, obseditque Cannas Apulie ciuitatem eo quod 
ciues ipsius rebelles ei extiterant, cepitque eam igne incendens. 
Superiori quoque anno priusquam dux Robbertus de ultramarinis 
esset reuersus, Roggerius eiusdem ducis filius destruxit Asculum 
combussitque eam igni. 
[/p] 
[p xml:id="g195.6-195.8"] 
MLXXXIII indictione sexta. Hoc anno intrauerunt 
Langobardi Italiam et dux in mense Maio posuit ante Cannas 
ciuitatem Apulie obsidionem et mense Iulio comprehendit eam. 
[/p] 
[p xml:id="g195.9-196.2"] 
Anno dominice incarnationis MLXXXIV indictione VII dux 
Robbertus una cum filio suo Roggerio iterum ingenti cum exercitu 
Romam profectus est super Henricum imperatorem, qui obsederat 
Gregorium papam. Imperator autem aduentum eius 
audiens, timore coactus fugam iniit. Dux itaque Romam ingressus 
cepit maximam partem Urbis, hostiliter incendens et uastans 
a palatio Laterani usque castellum sancti Angeli, ubi papa Gregorius 
oppugnabatur. Romani enim simul cum imperatore erant insidiantes eidem 
Gregorio pape. Tunc dux extraxit eundem papam de 
ipso castello, duxitque eum secum usque Salernum. Inter hec 
Boamundus filius ducis absente patre duo cum Alexio imperatore 
prelia gessit, quorum unum Boamundus ipse uiriliter uicit, alterum 
uero imperator uicit, non tamen ui sed insidiose agens. 
[/p] 
[p xml:id="g196.3-197.7"] 
Anno dominice incarnationis MLXXXV, indictione VIII dux 
Robbertus collecto agmine iterato in ultramarinas partes statuit 
proficisci. Quod cum imperatori Alexio compertum esset, suum 
direxit exercitum cum multitudine nauium simul eum exercitu 
Uenecianorum, ut maris iter duci prohiberetur. Contra quos 
dux Robbertus una cum filio suo Rogerio cum nauibus suis non 
segniter progressus, cum eis acriter conflixit mense Nouembris, 
et nauili bello commisso dux Robbertus una cum filio suo Rogerio 
uictoriam capiens, maxima cede prostrauit eos. Quorum 
quidem multi in mare demersi, plurimi autem capti, nonnulli 
uero uix per fugam elapsi sunt. Sicque prostratis hostibus dux 
ipse simul cum Roggerio filio exultans tripudio adiit Boamundum 
filium suum, quem in terris quas ibi acquisierat dereliquit 
cum suo exercitu, Constantinopolitanum imperium inuadere cupiens. 
Sed mense Magio eodem anno papa Gregorius obiit, mense 
uero Iulio Robbertus Guiscardus magnificus dux apud insulam 
Cassiopam existens obiit morte communi, maior sexagenario, 
anno ducatus eius XXVI. Fuit autem Robbertus Guiscardus uir strenuus, 
in bello potens et fortis, corpore insignis, animo constans, 
moderator ciuilis, prouidus, callidus moribus et admodum astutissimus 
et prudens ingenio paululum impatiens morum correptor 
et diligens coercitor discipline militaris, dominandi supra 
quam credi potest ambitiosus. Urbes uero quas cepit castellis 
turribusque muniuit, cuius opinio insignis ubique preferebatur. 
Fuitque non minus consilio quam uiribus decoratus, quo nullus 
in bellis felicior aut in pace moderatior. Priuatos autem contubernio, 
pecunia, beneficiis atque honoribus ditauit. 
[/p] 
[p xml:id="g197.8-197.12"] 
Huic itaque successit Roggerius filius eius dux anno dominice incarnationis 
MLXXXVI, indictione IX. Hic autem post mortem 
patris ducatum nobiliter tenuit et ampliauit; adauxit enim sibi 
Capuanum principatum et usque Romam, magis beneficii munificencia 
quam potentie austeritate. Eodem anno XIII kalendas Martii 
stella clarissima ingressa est in circuitu prime lune. 
[/p] 
[p xml:id="g197.13-198.3"] 
Anno dominice incarnationis MLXXXVII indictione X mense 
Maio corpus beati Nycolay confessoris de Mirrea translatum in 
Barum Apulie ciuitatem fuitque uirtus Domini ad sanandum multos 
infirmos. Eodem mense Uictor qui et Desiderius, Casinensis 
abbas, genere Sampnis, post duos annos ex quo Gregorius papa 
obiit, papa est ipse ordinatus, qui post menses IV et dies 
VI ordinationis sue diem obiit. Cui successit in Romanum pontificatum 
Hostiensis episcopus nomine Otto ex Francorum genere 
et Urbanus est papa dictus seditque annis XII mensibus VIII. 
[/p] 
[p xml:id="g198.4-198.5"] 
Hoc anno terre motus magnus factus est per totam Apuliam, 
ut in quibusdam locis turres ac domos subruisse ferunt. 
[/p] 
[p xml:id="g198.6-198.11"] 
Anno dominice incarnationis MLXXXVIII indictione XI. Boamundus 
frater ducis Roggerii ex improuiso intulit bellum apud 
Farnitum in Beneuenti territorio, et commisso bello dux Roggerius 
uiriliter eum uicit. In quo siquidem bello, mirum dictu, 
quamuis plurimi ex parte Boamundi milites capti essent, nullus 
tamen hominum ex utraque parte ibi fuit interfectus preter 
unum. Postea uero ipse dux amore fraterno ductus dedit eidem 
Boamundo quandam partem terre sue in Apulie regionibus, cum 
pater eius nil sibi reliquit. 
[/p] 
[p xml:id="g198.12-198.13"] 
Eodem anno comprehensa est Siracusa, 
Sicilie quondam caput, in qua fertur homines 
comedisse infantes ob diuturnitatem obsidionis. 
[/p] 
[p xml:id="g198.14-198.15"] 
Anno dominice incarnationis MLXXXIX, indictione XII, luna 
in ortu suo passa est eclipsim. 
[/p] 
[p xml:id="g198.16-198.17"] 
MLXXXIX, indictione XII, papa Urbanus 
uenit in ciuitatem Barum et sacrauit illic confessionem sancti Nicolai 
et Bandussianam ecclesiam. 
[/p] 
[p xml:id="g199.1-199.5"] 
Anno dominice incarnationis MXC indictione XIII mense 
Septembris Urbanus papa sinodum in ciuitate Melfia celebrauit, 
in qua Roggerius dux liggius eius homo effectus, promittens se 
iureiurando fidem seruaturum Romane ecclesie et eidem pape 
eiusque successoribus canonice intrantibus, accepit per uexillum 
ab eo terram cum ducatus honore. Eodem anno Sikelgayta 
ducissa, mater Roggeri ducis, defuncta est mense Aprilis. 
[/p] 
[p xml:id="g199.5-199.8"] 
Eodem 
anno Acherontia ciuitas cremata est mense Augusti, in tantum 
enim eodem uastata est igne, ut nulla domus, nullum inueniretur 
edificium quod non ab igne consumptum deperierit. Homines 
etiam XXV eodem incendio mortui sunt. 
[/p] 
[p xml:id="g199.9-199.12"] 
Anni Domini MXCI indictione XIV mense Februario 
Iordanus Capue defunctus est anno XIII principatus eius. Hic 
autem fuit uir egregius, consilio sagax, uirtute in bello preualidus. 
Cui successit Riccardus filius eius princeps. 
[/p] 
[p xml:id="g199.13-199.15"] 
[/p] 
[p xml:id="g200.1-200.5"] 
Anno dominice incarnationis MXCII indictione XV Roggerius 
dux duxit uxorem reginam Danorum nomine Alam, filiam 
Robberti Frisonis comitis Flandrensium et ex ea dux habuit filios 
Ludouicum et Guiscardum, qui in puerilibus annis mundo mortui 
Deo uixerunt. Habuitque ex ea alium filium nomine Wilielmum, 
qui postea eidem duci in honore ducatus successit. 
[/p] 
[p xml:id="g200.6-200.8"] 
Anno dominice incarnationis MXCIII indictione I mense 
Martio Urbanus papa Troie sinodum celebrauit. Eodem anno IX 
Kalendas Octobris fuit solis eclipsis circa horam tertiam diei, feria VI 
indictione II. 
[/p] 
[p xml:id="g200.9-200.16"] 
Anni Domini MXCIV indictione II mense Aprilis Urbanus 
papa Placencie sinodum celebrauit, et IV nonas eiusdem 
mensis Aprilis fuit terribile signum in stellis, ita quod a medie noctis 
tempore usque mane uise sunt innumere stelle mixtim ex omni 
parte celi decurrisse et in terram decidisse. Sequenti anno uero 
indictione IV Urbanus papa apud Clarummontem Aruornie sinodum 
fecit, et tunc multitudo christianorum innumera exortatione 
Urbani pape commota est ex omni Europa proficiscentium 
ad sanctum sepulchrum Domini in Ierusalem. Eodem anno VII 
idus Augusti indictione IV, luna passa est eclipsim a prima hora 
noctis usque in tertiam horam eiusdem noctis. 
[/p] 
[p xml:id="g200.17-200.21"] 
Anno dominice incarnationis MXCVI, Rogerius comes Sicilie cum uiginti 
millibus Agarenorum et cum innumera multitudine aliarum 
gentium et uniuersis comitibus Apulie obsedit Amalphim, ibique 
subito inspiratione Dei Boamundus cum aliis comitibus et militibus 
Rogerii comitis sumpserunt signum sancte Crucis in humeris 
suis et frontibus et sic reliquerunt obsidionem. Uidens 
hec comes Rogerius cum dedecore reuersus est in Siciliam. 
[/p] 
[p xml:id="g201.1-201.18"] 
Anno dominice incarnationis MXCVII indictione V mense Octobris 
Boamundus frater Roggerii ducis et Robbertus Normannorum 
comes et Robbertus Flandrensium comes et comes Sancti egidii 
et Eustatius comes et dux Godifridus et Balduinus frater eius et 
Ugo Magnus et Tancredus Marcisi filius, hii omnes unanimiter 
cum multitudine christianorum ultra mare perrexerunt ad aperiendum 
iter sancti sepulchri. Et graui bello apud Niceam ciuitatem 
preliati sunt cum Arabis et Turkis ac Persis, qui ipsam christianorum 
terram occupauerant, et uicerunt eos. Capta quippe Nicea, 
Antiochiam obsederunt, ibique cum maximo paganorum ab 
orientali parte undique populo collecto preliati sunt, quorum 
erat innumera multitudo, eisque diuino auxilio deuictis ceperunt 
Antiochiam ciuitatem famosissimam in anno incarnati uerbi 
MXCVIII indictione VI. Ipsam uero ciuitatem Boamundus ex 
omnibus sibi quidem uendicauit. Alii autem iam dicti magnates 
simul cum ceteris cum omni deuotione euntes, obsederunt Hierusalem 
ciuitatem sanctam et acriter atque incessanter expugnando 
cum machinis, undique eam aggressi sunt et uiriliter eam 
ceperunt mense Iulii. Interfecta est ibi multitudo Sarracenorum, 
qui ciuitatem ipsam possidebant. Capta itaque Ierusalem, christiani 
statuerunt ibi Godifridum ducem ac protectorem. 
Roggerius dux una cum Roggerio 
Sicilie comite urbem Capuam obsedit, et quadragesimo die 
eius obsidionis acquisitam eam Riccardo principi reddidit. Eodem 
anno kalendas Augusti Troia flagrauit incendio. 
[/p] 
      [p xml:id="g201.19-201.20"] 
Hoc eodem anno 
papa Urbanus congregauit uniuersalem synodum in ciuitate Baro, 
in qua adfuerunt ex diuersis partibus episcopi centum triginta. 
[/p] 
[p xml:id="g202.1-202.4"] 
Anno dominice incarnationis MXCIX, indictione VII, kalendas 
Decembris fuit eclipsis lune sero. Eodem anno IV kalendas 
Augusti Urbanus papa Rome defunctus est. Cui Rainerius cardinalis presbyter 
natione Tuscus succedens, sublimatus est honore 
pontificali et Paschalis est papa nuncupatus, seditque annis 
decem et nouem mensibus sex. 
[/p] 
[p xml:id="g202.5-202.7"] 
Anno dominice incarnationis MC, indictione VIII; dux Roggerius 
Canusiam obsedit, cepitque illam ciuitatem retibus circum circa 
extensis. Eodem anno dux Godifridus in Hierusalem mortuus 
est et Balduinus frater eius rex est constituitus. 
[/p] 
[p xml:id="g202.7-202.10"] 
Hoc anno in 
mense Iulio Boamundus exiens ab Antiochia cum CCC equitibus, 
cum Turcis bellum commisit ceciditque et comprehensus 
est et uinctus catenis. Equites uero eius omnes illic mortui sunt. Fertur 
autem fuisse paganos CXXIII millia. 
[/p] 
[p xml:id="g202.11-203.1"] 
Anno dominice incarnationis MCI indictione IX mense Iunii, 
Roggerius Sicilie comes defunctus est anno uite sue LI 
comitatus autem eius anno XLI, anno ab incarnatione Domini MC primo, indictione IX. Hic autem fuit 
miles egregius, moribus insignis atque famosus, iustitie tenax, 
suis suorumque opibus studens, suos enim ditabat. Fuitque pauperum 
nutritor, pius, in elemosinis largus, ecclesiarum Dei atque 
sacerdotum consulens. Huic successit filius eius Symon, 
qui paucis transactis annis mortuus est. Cui frater eius, predicti 
Roggerii comitis filius, Roggerius comes successit. 
[/p] 
[p xml:id="g203.1-203.2"] 
Hoc anno 
a Mulmachabeo Mons caueosus mutatur. 
[/p] 
[p xml:id="g203.3-203.5"] 
Anno dominice incarnationis MCII indictione X Roggerius 
dux simul cum papa Paschali obsedit Beneuentum maximo cum 
exercitu, nec destitit donec eo qui tunc in eadem ciuitatem principabatur 
expulso, cepit ipsam ciuitatem et ipsius pape iuri ac potestati 
eam dimisit. 
[/p] 
[p xml:id="g203.6-203.6"] 
Hoc tempore Boamundus dimissus est et rediit 
Antiochiam. 
[/p] 
[p xml:id="g203.7-203.12"] 
Anno dominice incarnationis MCV, indictione XIII; dux Roggerius 
obsedit montem Sancti angeli cepitque ipsam ciuitatem et 
castellum eius mense Octobris. Mense uero Decembris Boamundus 
a ciuitate Antiocia in Apuliam rediit profectusque in Galliam 
anno sequenti duxit uxorem filiam Philippi Francorum regis nomine 
Constantiam, ex qua Boamundus ipse duos filios habuit; 
quorum quidem unus nominatus est Iohannes, qui puer mortuus 
est, alter uero dictus est Boamundus, qui patri suo successit. 
[/p] 
[p xml:id="g203.13-204.4"] 
Anno dominice incarnationis MCVI indictione XIV Riccardus 
princeps Capuanus defunctus est mense Ianuarii anno sui principatus 
XIV. Cui princeps successit frater eius Robbertus. Eodem 
anno apparuit stella cometis magna a parte Occidentis sero 
per totum mensem Februarii. Ipso quoque anno mense Iulii corpora 
sanctorum Pontiani pape et martyris et Eleutherii episcopi 
et martyris et Anastasii confessoris de Roma in Troiam Apulie 
ciuitatem translata sunt, quorum meritis uirtus Domini fuit ad sanandum 
multos infirmos. 
[/p] 
[p xml:id="g204.5-204.6"] 
Anno dominice incarnationis MCVII indictione XV dux Roggerius 
obsedit Luceriam Apulie ciuitatem cepitque eam mense 
Augusto. 
[/p] 
[p xml:id="g204.7-204.15"] 
Anno dominice incarnationis MCVIII indicione I Philippus 
Francorum rex obiit anno ex quo cepit regnare XLIX; cui 
Ludouicus filius eius successit in regnum. Eodem anno obiit Guido 
frater Roggerii ducis. Obiit quoque Guiscardus filius ipsius 
Roggerii ducis mense Augusti. Eo tempore Alexius Constantinopolitanus 
imperator mortuus est, et Caloiohannes filius eius 
in imperio illi successit. His autem temporibus Henricus filius Henrici 
imperatoris Alamanorum, monitus per legatos a Paschali papa, 
persecutus est eundem patrem suum, auferens ei omnem imperii 
potestatem. Quem postquam expulit obsedit. Non post 
multum uero temporis idem Henricus imperator mortuus est 
obsessus anno imperii sui LXVII, et ipse filius eius regnum sibi 
suscepit. 
[/p] 
[p xml:id="g204.16-205.2"] 
Anno dominice incarnationis MCX indictione III stella cometis a parte septemtrionali 
circa polum uisa est tota nocte a sero usque mane 
per totum mensem Iunii. 
[/p] 
[p xml:id="g205.3-206.12"] 
Anno dominice incarnationis MCXI indictione IV Henricus filius Henrici 
imperatoris Alamannorum, ingenti cum exercitu Alamannorum 
et Suauorum Italiam uenit, plurisque rebus sibi compositis 
Nouariam ciuitatem sibi resistentem cepit eamque depopulatus 
est. Similiter et Ariciam. Cumque uelud pacificus Romam 
ueniret, Paschalis papa simul cum clero et populo Romano honorabiliter 
illum excepit in ecclesia beati Petri. Rex autem suorum 
militum caterua stipatus, post pacis osculum benedictionemque 
ab eo acceptam, dum ab eodem papa quod ipse per legatos 
sibi promiserat, optinere se non posse uideret, cepit ipsum 
papam cum omnibus qui cum eo illic erant, atque per duos 
menses in custodia haberi fecit, propter inuestituram episcopatus 
per anulum et uirgam quam rex petebat. Et papa predecessoris 
sui Gregorii cognomento Ildeprandi, qui hoc inchoauerat 
negotium, statuta tenens, concedere sibi nullo modo uolebat. 
Tandem uero Paschalis, non tam terrore sui coactus, quam etiam 
suorum, eorum maxime qui sibi fideliores quidem esse uidebantur, 
suasu deceptus, sed et pro liberatione illorum qui cum 
ipso tenebantur, flexus, timens ne propter hoc rex ipse tirannice 
potestatis occasione inuenta et illos quos tenebat perimeret 
et plerumque Italie populum deuastaret, eandem inuestituram regi 
concessit et pariter cum eo comunicans imperii coronam capiti 
eius imposuit. Rex itaque dimisso papa cum omnibus qui cum 
eo et pro eo capti erant statim accepta ab eo corona reuersus est. 
Eodem mense quo papa captus est, Roggerius dux morbo detentus 
Salerni diem clausit extremum mense Februarii anno ducatus 
sui XXVI mense VI, etatis uero sue L, sepultusque est in ecclesia 
beati Mathei apostoli, quam pater eius in eadem ciuitate construxerat. 
Fuit autem Roggerius dux corpore insignis, moribus 
illustris, moderata gloria, ciuilis, affabilis, ecclesiarum gubernator, 
Christi sacerdotibus humilem se prebens, clericos uehementer 
honorans, omnes ad se uenientes honorabiliter excipiens ac 
letos a se remittens, nutritor gentis, pacis amator, delinquentibus 
clemens, suis beneuolus, pacatus extraneis et cunctis amabilis 
atque largus in donis plurimis. Omnibus namque gratus ac commodus, 
et tam suis quam extraneis magis dilectioni quam timori 
se exhibere studebat. Eo quippe mortuo tantus luctus publicus 
fuit, ut omnes doluerint tanquam in propria orbitate. Cui 
Willelmus filius eius in honore ducatus eius successit. Post obitum 
uero ducis Roggerii die quarta decima Boamundus frater 
ipsius Roggerii ducis simili infirmitate in Apulia mortuus est 
sepultusque iuxta ecclesiam beati Sabini confessoris in ciuitate 
Canusia. Fuit autem Boamundus miles strenuus, corpore deducto, 
honorabilis, animo constans, cautus eloquio, ingenio astutus, 
bellicosus, inquietus, semper impossibilia appetens, peritia atque 
uirtute in bello preualidus. Huic autem Boamundus filius 
eius una cum matre sua Constantia successit. 
[/p] 
[p xml:id="g206.n4-206.n5"] 
[/p] 
[p xml:id="g206.13-206.17"] 
MCXIV indictione VII. Hoc anno mense Ianuario 
comprehensa a Barensibus equitibus mater Roberti comitis 
et in custodia missa. Unde iratus comes Robertus fecit incidi 
oliuas et arbores ac uineas Barenorum. Tunc Barenses fecerunt 
sibi caput et dominum Risonum archiepiscopum, et ceperunt 
habere guerram cum predicto Roberto comite. 
[/p] 
[p xml:id="g206.18-207.2"] 
Anno dominice incarnationis MCXIV indictione VII Tancredus Marcisi filius 
cui Boamundus commendauerat Antiochiam mortuus est, et 
Roggerius filius Riccardi accepit Antiochie procurationem. 
[/p] 
[p xml:id="g207.3-207.15"] 
Anno dominice incarnationis MCXV indictione VIII apud Ciperanum 
in ecclesia sancti Paterni Willelmus dux deuenit liggius 
homo pape Paschalis qui tunc sinodum celebrabat, et ipse papa 
statim per uexillum tradidit eidem duci totam terram cum honore 
ducatus, quemadmodum Gregorius papa concessit et tradidit 
eam duci Robberto Guiscardo apud ipsum Ciperanum, et quemadmodum 
Urbanus papa concessit Roggerio duci in ciuitate 
Melfia, et sicut idem Paschalis papa concessit et tradidit eidem 
duci Roggerio apud sanctum Trophimenem per illud idem donum 
atque consensum. In predicta quidem sinodo Landulfus 
Beneuentanus archiepiscopus ab ordine pontificali deiectus est 
eo quod inobediens pape fuit, quique non post multum temporis 
largito munere in sede sua ab eodem papa restitutus est. 
Eodem anno mense Decembris in Siria ante Natalem Domini 
terre motus ita fuit magnus, quod Manistra et Marais ad solum 
usque et alie quam plures ciuitates et castella attritis hominibus, 
sed et pars ciuitatis Antiochie ac usque Ierusalem prostrate 
ceciderunt. Eodem anno mense Aprilis Ala ducissa mater Willelmi 
ducis defuncta est. 
[/p] 
[p xml:id="g207.16-207.17"] 
Anno dominice incarnationis MCXVI, indictione VIX; Wilielmus dux 
accepit uxorem Gaitelgrimam filiam comitis Robberti 
de Airola. 
[/p] 
[p xml:id="g208.1-208.9"] 
anno dominice incarnationis MCXVI; 
Eodem anno regina et Tancredus cum aliis multis, 
idest Goffredo Britton et Unfredo Grauina, dominio et equitibus 
ut fertur usus ad CXX peditumque non exigua manu, audacter 
pergebant iuxta flumen Bradanum. Quibus comes occurrens 
Alexander cum suis ita deteruit ac debellauit eos, ut Tancredus 
fuge liberaretur presidio et Britto Gofridus, regina uero, Unfredus 
cum multis aliis caperentur equitibus, omniaque eorum 
direptioni predeque data sunt. Regina uero ducta sub custodia 
est in Materam ciuitatem, in qua aliquanto peracto tempore 
retenta, dimissa est sub iureiurando ut reuerteretur in Materam 
et in Alexandri comitis custodia; sed minime hoc impleuit. Insuper 
mense Maio cum CC equitibus et peditum turba terram 
uastauit Alexandri comitis Barensis. 
[/p] 
[p xml:id="g208.10-208.14"] 
Anno dominice incarnationis MCXVII, indictione X; mense 
Aprilis in Uenecia, Liguria, Emilia atque Flamminia Italie prouinciis, 
in Gallia quoque Transalpinam, multorum domus contritis hominibus 
pluraque edificia simul et ecclesie ingenti terre motu 
concusse ceciderunt. Eodem anno mense Iulio, XVII kalendas 
Augusti, feria IIa, luna in signo aquarii passa est eclipsim ab hora 
octaua noctis usque matutinum. 
[/p] 
[p xml:id="g208.15-210.8"] 
Anno dominice incarnationis MCXVIII, indictione XI; tertio 
idus Decembris, feria IV, luna in signo geminorum passa est eclipsin 
a quinta hora noctis usque in horam nonam noctis eiusdem. 
Eodem mense Decembris post solis occasum usque in tertiam 
horam noctis celum rubeum quasi ignis apparuit a septemtrionali 
parte usque ad arcton; sequenti uero mense Ianuarii Pascalis 
papa Rome defunctus est. Et Iohannes natione Gaietanus qui 
Romane ecclesie diaconus et cancellarius fuerat, statim a clero 
et populo Romano in Romani pontificatus honorem electus et 
Gelasius est papa dictus. Qui priusquam ordinaretur, propter 
Henrici Alamannorum imperatoris aduentum, qui tunc Romam 
festinus aduenerat, ipse Gelasius in ciuitate Gaieta secessit, 
ibique a cardinalibus qui eum secuti sunt ordinatus et 
consecratus est; spreuerat enim predicti imperatoris assensum eiusque 
communionem. Imperator autem hoc uidens, conuocato 
populo Romano cum quibusdam clericis, iussit eligi in ordine 
summi pontificis quemdam Burdinum nomine, cui nomen impositum 
est Gregorius papa seditque in ecclesia beati Petri. Hic 
autem Burdinus prius in Toletana ecclesia Ispanie archidiaconus 
fuit, de qua postea assumptus fuit episcopus in ciuitate Conimbro, 
et imposuit sibi nomen Mauricius; dehinc mortuo Bracarensi 
archiepiscopo, effectus est ipse ciuitatis eiusdem archiepiscopus, 
Paschali papa in hoc assensum prebente, non parui 
muneris gratia ab eo sibi collati. Hinc etiam nonnullis decursis 
temporibus, mortuo Tolletano archiepiscopo, Burdinus ipse largita 
prefato Romano pontifici auri copia petiit ab eo sibi eundem 
Toletanum archiepiscopatum. Paschalis autem accepta pecunia 
in honore petito assensum non prebuit. Unde Burdinus 
ipse Bracarensem archiepiscopatum omnino dimittens, imperatori 
Alamannorum adhesit. Paschalis itaque, postquam ei mandauit 
ut in archiepiscopatum sibi commissum rediret et ipse 
eius iussioni acquiescere nollet, eum ab omni sacerdotali ordine 
deposuit. Postea uero idem papa Paschalis excommunicauit eum 
pro eo quod contra suam iussionem in ecclesia beati Petri missam 
celebrauit. Eodem anno quo papa Gelasius ordinatus est 
mense Martii indictione XI in ciuitate Gaieta ipso Gelasio cum 
cardinalibus residente in episcopali ecclesia eiusdem ciuitatis, 
Willelmus dux liggius eius homo iure deuenit, et statim ipse 
papa per uexillum tradidit eidem duci totam terram suam cum 
honore sui ducatus dicens: QuemadmodumGregorius papa 
tradidit illam Robberto Guiscardo auo tuo et sicut Urbanus 
papa eam Roggerio patri tuo tradidit et sicut Paschalis papa 
eidem Roggerio patri tuo prius illam et postea tibi tradidit, sic 
et ego trado tibi eandem terram cum honore ducatus per illud 
idem donum atque consensum. Eodem anno mense Aprilis 
Balduinus rex Ierusalem obiit, cui successit in regnum Balduinus 
cognomento de Rubaia. Ipso quoque anno mense Augusti 
mortuus est Alexius imperator Constantinopolitanus, successitque 
ei in imperium Galo iohannes filius eius. 
[/p] 
[p xml:id="g210.9-210.22"] 
Anno dominice incarnationis MCXIX indictione XII pridie 
kalendas Decembris luna passa est eclipsin a media nocte usque 
in matutinum. Eodem anno mense Ianuarii Gelasius papa postquam 
per annum Romanam gubernauit ecclesiam, cum 
esset in Gallie partibus defunctus est. Tunc cardinales qui cum eo 
ibi fuerant, elegerunt in ordine Romani pontificis archiepiscopum 
Uiennensem nomine Guidonem, uirum utique nobilem, 
quem Calixtum papam nuncupauerunt. Qui Romano pontificio 
sublimatus, post annum unum Romam uenit et papalem in Lateranensi 
palatio cathedram sedit. Anno quo Gelasius papa defunctus 
est mense Augusto Sarraceni inuaserunt Antiochiam. Contra 
quos Roggerius Riccardi filius Antiochie procurator cum militibus 
et peditibus quos tunc habere poterat exiens, atque cum Sarracenis 
dimicans propter impatientiam suam uictus ac mortuus 
est. Multitudo quoque christianorum cum eo mortua est; noluit 
enim expectare Balduinum regem Ierusalem qui cum maxima 
militum manu ueniebat in auxilium christianorum. Non post 
multos uero dies ipse rex cum suis uenit in Antiochiam et cum 
predictis Sarracenis qui terram ipsam occupauerant, bellum 
commisit eosque deuicit et Antiochiam in sua manu accepit. 
[/p] 
[p xml:id="g210.23-210.24"] 
Hoc tempore mense Augusti regina Constantia comprehensa 
a comite Alexandro et Grimoaldo Barense in Menantia ciuitate 
et cum ea equites L traditione quorumdam ciuium. 
[/p] 
[p xml:id="g211.1-211.14"] 
Anno dominice incarnationis MCXX indictione XIII mense 
Iunio Robbertus Capuanorum princeps defunctus est cui Iordanus 
frater eius successit in honore principatus ipsius. Mense 
octobris indictione XIV in Beneuenti palatio Willelmus dux 
deuenit liggius homo pape Calixti per directum contra omnes 
homines. Et ipse papa statim eidem duci donauit et concessit ac 
per uexillum tradidit omnem terram ipsius ducis cum toto honore 
ducatus ipsius dicens: Ad honorem Dei et beati Petri apostolorum 
principis nec non et Pauli, fidelitatem quoque Romani 
pontificatus et nostram nostrorumque successorum canonice 
intrantium, donamus et concedimus tibi terram et omnem honorem, 
quemcumque nostri predecessores, uidelicet papa Nycolaus 
et Alexander atque Gregorius, donauerunt olim Robberto Guiscardo 
auo tuo ac deinde Urbanus papa et Paschalis eius successor 
donauerunt duci Roggerio patri tuo, idemque Paschalis 
postea atque Gelasius papa donauerunt tibi. Eodem uero mense 
idem papa Calixtus Troiam uenit. Audiens itaque Willelmus 
dux eiusdem pontificis aduentum obuius festinanter extra 
ciuitatem aduenit cum primatibus suis. Cui uice stratoris ipse 
pedes iuxta sellam usque ad ecclesiam episcopatus eiusdem 
ciuitatis ingenti cum honore deduxit. 
[/p] 
[p xml:id="g211.15-211.17"] 
Hoc tempore dux Guillelmus 
una cum Constantia regnum Tancredum obsederunt castellum 
Sancte Trinitatis, quod situm est super flumen Basantum, et 
ceperunt illud in die dominica in palmis mense Aprilis. 
[/p] 
[p xml:id="g212.1-212.4"] 
Anno dominice incarnationis MCXXI indictione XIV mense 
Iunii Calixtus papa cum multitudine armatorum obsedit 
Gregorium papam, cognomento Burdinum, qui secesserat in 
ciuitate Sutri; ab obsidione Calixtus papa destitit, donec Burdinum 
cepit, captumque direxit in monasterium Sancte Trinitatis 
de Caua. 
[/p] 
[p xml:id="g212.5-212.9"] 
MCXXII indictione XV mense Septembris. Hoc tempore Callixtus 
peruenit usque Calabriam causa componende pacis inter 
ducem Guillelmum et comitem Rogerium Sicilie, quod minime 
potuit facere. Sed mense Februarii dux et Roggerius predictus 
comes inter se paciscuntur, et acceptis a comite Rogerio septingentis 
equitibus exeredauit comitem Iordanum. 
[/p] 
      [p xml:id="g212.10-212.11"] 
Anno MCXXIII in mense Aprilis Boamundus rex Hierosolime 
capitur a paganis dum rediret de Antiochia, sed breui tempore 
dimittitur. 
[/p] 
[p xml:id="g212.12-212.13"] 
Hoc tempore in mense Iunio Rogerius comes 
Sicilie cum turba non exigua equitum et peditum transfetauit in 
Calabriam et castellum Sancti mauri nomine cepit et cremauit. 
[/p] 
[p xml:id="g212.14-212.16"] 
Hic autem Calixtus papatum Romanum in pace et tranquillitate 
possedit et urbem 
Romam pro sua uoluntate disposuit. Sedit autem in episcopatu 
Romano anni VII. Rome defunctus est et honorifice sepultus. 
[/p] 
[p xml:id="g213.1-213.8"] 
Anno dominice incarnationis MCXXVI indictione III. Huic successit 
Honorius secundus natione Lombardus, prius archidiaconus 
Bononiensis, post cardinalis, deinde episcopus Hostiensis, 
qui et Lambertus dictus est. Hic ducem Wilhelmum, secundum 
statuta predecessorum suorum, per uexillum de ducatu Apulie 
inuestiuit, et ab eo liggium hominium et iuramentum accepit. 
Dux autem Wilhelmus, licet a baronibus et hominibus suis 
multum diligeretur, tamen propter benignitatem et patientiam 
suam ab eis quodammodo habebatur contemptui, qui inter ipsum 
et Roggerium comitem Sicilie liggium hominem eius et 
patruum consobrinum, discordie materiam ministrabant. 
[/p] 
[p xml:id="g213.8-214.11"] 
Cumque 
inter predictum ducem et comitem sepe esset pax et concordia 
reformata, ipsi inter eos guerram et discordiam innouabant. 
Et quia predictus dux homo erat liberalis et largus et quecumque 
habere poterat militibus erogabat, necessitate coactus 
primo Calabriam pro sexaginta milibus Bisantiorum prephato 
comiti in pignore posuit. Postea mediam ciuitatem Panormi, que 
ei iure hereditario pertinebat, illi uendidit. Postremo cum de 
uxore sua filium habere non posset, recepta a prenominato 
comite multa pecunia, eum apud Messanam de ducatu Apulie et 
tota terra sua heredem instituit. Hic Salernitane ecclesie omnia, 
que Robbertus dux auus eius, et Roggerius dux pater eius donauerat, 
confirmauit, et Iudaycam pro magna parte adiunxit. Castrum 
Olibani reddidit, et totam Pastinam ecclesie moriens dereliquit. 
Mortuus est autem apud Salernum morte communi maior 
triginta annis, anno ducatus sui sexto decimo, anno dominice 
incarnationis MCXXVII mense Iulio, in festo beati Nazarii, indictione 
V, sepultus est autem apud Salernum in tumulo patris sui 
in ecclesia beati Mathei apostoli, quam Robbertus dux auus eius 
a fundamentis edificauerat. Fuit autem Willelmus dux statura 
mediocris, corpore gracilis, miles audax et strenuus, et in militari 
arte peritus, largus, humilis, benignus et patiens, affabilis omnibus, 
pius et misericors, et a suis hominibus multum dilectus, ecclesias 
Dei et ministros eius uehementer honorans. Comes uero 
Roggerius, audita morte Willelmi ducis, qui eum heredem instituerat, 
statim cum galeis Salernum uenit, et a Salernitanis ciuibus 
honorifice receptus est, quibus tenimenta et possessiones et antiquas 
consuetudines confirmauit, et eos in suo recepit hominio. 
Turrim tamen maiorem in eorum potestatem reliquit. Qui in eadem 
ciuitate ab Alfano Capudaquensi episcopo est unctus in 
principem. Dehinc Regium ueniens ibidem in ducem Apulie est 
promotus et sic in Siciliam rediit. 
[/p] 
[p xml:id="g214.12-214.14"] 
Anno MCXXVII indictione VI mense Septembris 
Boamundus ueniens transfretauit in Antiochiam, et factus est 
princeps in loco patris sui, et omnes ciuitates suas Apulie comiti 
domino Alexandro consanguineo sui reliquit, ut uice sua eis 
uteretur. 
[/p] 
      [p xml:id="g214.14-215.3"] 
Hoc anno Rogerius comes Sicilie excommunicatur ab 
Honorio papa quia non permittebat ut episcopi Sicilie uenirent 
Romam. Denuo excommunicatur ab eodem papa quod 
indebitum sibi nomen ducis inconsulto Romano pontifice arripuit. 
[/p] 
[p xml:id="g216.1-217.1"] 
Altero uero anno cum magno exercitu Apuliam intrauit. Papa 
autem Honorius, cognito quod prephatus dux auctoritate sua 
uellet sibi ducatum Apulie usurpare, cuius inuestitura et dominium 
sibi predecessorum suorum iure legitimo pertinebat, Apuliam 
ingressus cum Robberto Capuano principe, 
[/p] 
[p xml:id="g217.1-217.12"] 
Raydulfo comite 
Ayrole cognato predicti ducis, cum Conuersanensibus, Grimoaldo 
principe Barensi, et aliis baronibus Apulie, contra eum 
uenit ut eum de Apulia expelleret. Dux uero Roggerius, uir eruditus 
et sapiens, pugnandi copiam eis prebere noluit, sed in tutis 
et munitis locis cum suo exercitu se recipiens, tamdiu eos immorari 
fecit, quousque affecti tedio et necessitate compulsi se diuiderent 
et unusquisque ad propria remearet. Papa uero uidens se 
a baronibus derelictum, Beneuentum rediit, quem dux Roggerius 
e uestigio prosecutus est, et missis nuntiis cum eo concordatus 
est, cui liggium hominium fecit, et iuramentum prestitit, 
et ab eo in ponte qui est super Sabbatum, per uexillum de ducatu 
Apulie inuestitus est. Quo facto Honorius papa Romam 
rediit, et dux Roggerius in Siciliam est reuersus. Alio iterum anno 
in Apuliam uenit, et cum predictis baronibus et Robberto Capuano 
principe concordatus est, et Turrim maiorem que est Salerni 
in sua potestate recepit. 
[/p] 
      [p xml:id="g218.1-218.2"] 
Postmodum baronum et populi consilio apud Panormum se 
in regem Sicilie inungi et coronari fecit. 
[/p] 
      [p xml:id="g218.2-219.2"] 
Qui regni solio potitus 
cum nauali exercitu et magna militia Salernum uenit, et Amalfiam, 
Rauellum et Scalam potenter obsedit et longa obsidione 
cepit, et tam castra eorum quam ciuitates suo dominio subdidit. 
[/p] 
      [p xml:id="g219.5-219.8"] 
Post hec Apuliam rediens obsedit Barum, que se ei reddidit, et tunc 
Grimoaldum eiusdem ciuitatis principem et nobiles 
ciues et potentes qui ei repugnauerunt secum in Siciliam transportauit. 
Interea Honorius papa mortuus est anno pontificatus 
sui sexto, anno dominice incarnationis MCXXXII indictione 
VIII. 
[/p] 
[p xml:id="g219.3-219.4"] 
Hoc tempore Boamundus filius principis Boamundi 
iuxta Damascum occubuit, cuius corpus sine capite fertur esse 
sepultum. 
[/p] 
[p xml:id="g214.n8-215.n14"] 
MCXXVII, indictione VI. Hoc anno 
mense Septembris Boamundus filius Boamundi principis 
accersitus ab Antiochenis ut in loco patris regnum obtineret 
Antiochenum, reliquit omnes ciuitates Apulie, quas tenebat, 
dompno Alexandro comiti, ut uice sua eis uteretur, et ipse cum 
triremis nauibus XIV absque aliis sex honerariis, et cum iuuenum 
electa multitudine pontica sulcans equora perrexit 
Antiochiam. Mense Iunii eadem indictione, dum castellum 
Obmanum iussione Roggerii comitis Siciliensis a comitibus 
Calabrie, id est Alexandro Senesii et a Robberto Grandimarulia 
et aliis multis, aduentante etiam ab eodem Rogerio comite 
militum peditum Sarracenorumque non minima multitudine, 
Rogerius uir iuuenis de intus cum militum 
eque strenuissime agone illis resisteret, subito oriente sole 
quadam die Rogerius Terlizus et Robertus Ricuinus cum electa 
militum caterua super eos irruentes, ita illos protriuerunt 
ut nullus ex eis esset, qui non aut fuge presidio liberaretur aut 
captionis pretio uenumdaretur, seu uictoris gladio premeretur. 
Sarracenorum uero, aliorumque peditum nec referendus est 
numerus occisorum, qui, ut fertur, tota castra sanguine ut 
aqua maduerunt. Eorum uero omnia direptioni et prede data 
sunt. 
[/p] 
[p xml:id="g215.n14-216.n10"] 
[/p] 
[p xml:id="g216.n10-217.n1"] 
MCXXIX, indictione IX, mense Iunii, dum ducis 
Rogerii stolium, quod ussis ad sexaginta ut fertur ueloces galee 
erant, uelocissime circumdederunt ciuitatem Barum ita 
ut nec intrandi nec egrediendi facultatem in urbem esset aliquibus 
uel lintribus Barinorum. Dux itaque cum exercitu 
suo ueniens comrehendit Salpim 
ut fertur traditione ciuium. Cumque dompnus 
Tancredus et corporali molestaretur infirmitate et ducis 
Rogerii molestaretur oppressione, tandem cum domino Alexandro 
comite fratre suo, et cum dompno Grimoaldo Barensi 
in principatu, medio estatis, id est decima die Augusti, facta est pax 
cum dicto duce Rogerio, reddentes et terras ab eisdem 
comprehensas, id est Grauinam Roberto, Aquamuiuam 
Cornulo (...) prioribus dominis sancti Guillelmi. 
[/p] 
[p xml:id="g217.n4-217.n10"] 
MCXXX, indictione IX, mense 
Septembris, dux itaque Rogerius postquam Apulie ciuitates 
suo subiungauit dominio, id est Troiam, Sipontum 
Montem garganum et Tranem cum omnibus castellis et uillis 
circumquaque positis, uenit Melfim fecitque ibidem congregari 
omnes comites Calabrie, Apulie, Salentie, Britie et Lucanie, 
Campanie, et episcopos et abbates; iussitque omnibus 
comitibus ut sibi filiisque suis idest Rogerio et Tancredo 
omni tempore fideles essent et obedirent suis preceptis, nec in 
terris eorum furta et latrocinia sinerent esse nec consentirent. 
Et his omnibus prescriptis sacramento firmatis mense Octubris 
reuersus est in Siciliam. 
[/p] 
[p xml:id="g218.n16-218.n23"] 
MCXXXI, indictione IV, 
die Natalis Domini prephatus dux Rogerius precepit 
congregari in Sicilie prouincia omnes episcopos diuersarum 
prouinciarum, id est Calabrie, Apulie, Campanie qui iussione 
Callixti pape unxerunt eum in regem ac super caput eius coronam 
regiam posuerunt et ab omnibus uocari regem iusserunt. 
Hoc tempore Boamundus filius principis Boamundi in bello 
iuxta Damascum occubuit cuius corpus sine capite inuentum 
est, et sepultum in monasterio sancte Marie quod est 
iuxta sepulcrum nostri redemptoris, in dextera parte eiusdem 
sepulcri, mense Februarii. 
[/p] 
[p xml:id="g219.n1-219.n13"] 
MCXXXII, indictione VIII, mense Septembre, dum 
Rogerius dux Brundusium ac turrem in eo constructam sue 
subdidit potestati ipsoque reuersus Sicilie fuisset, Tancredus 
ad obsidendam turrem perrexit, ubi tota ingenii arte 
decertauit ut caperet eam, set ut uidit inexpugnabilem eius 
esse munitionem accensus ira fertur iurasse quod nulli qui in 
eadem erat turri parceret sed alios patibulis alios ignibus 
daret, alios uero uiuos sepeliret si capere illos aliquando posset. 
Sed hoc iuramentum magis nocuit quam profuit, nam custodes 
et defensores turris contra se hoc iuramentum facinus 
cognoscentes inuicem coartantur magis se mori uiriliter pugnando 
quam se prodere eligentes. Cum eius obsidio nihil 
proficeret, iram suam ad consilium reuocat ut Barensis princeps 
Grimoaldus ueniret et dulci alloquio eos moneret ut eandem 
turrim seseque ipsi Grimoaldo daret, ipse autem Tancredus 
cum suis Gallipolim ad obsidendum pergeret. Quod et 
factum est. Mense autem Decembris predictus princeps plus 
mansuetudine quam ferocitate cepit prephatam turrem, nullique 
malum faciens cum suis rebus abire permisit. 
[/p] 
[p xml:id="g217.n10-218.n16"] 
MCXXIX, indictione VIII. Hoc anno mense Madii Rogerius dux transfretauit 
a Sicilia, uenitque in Apuliam ac perrexit Tarentum. Deinde 
abiit Neriton cum grand exercitu, fertur enim tria millia 
habuisse equites, pedites uero ac sagitarios et Sarracenos 
usque ad sex milia, quam uacue factam inueniens cepit, prede 
ac direptioni cuncta permiscenda, quin etiam et christianorum 
sanguinem a Sarracenis crudeliter fundi precipiendo, 
nam senes interficiebant, pueros de sinu auferentes matrum 
allidebant gladiisque fundebant, sacerdotes iuxta crucem et 
altare stantes interimebant, sacramenta ecclesie id est sanctum 
chrisma in suius peronibus deridendo seu corporibus fundebant, 
mulieres coram maritis adulterantes, reliquos uero 
qui superfuerunt uinculatos Sicilie asportare precepit. Et exinde 
ammoto exercitu abiit Brundusium, posuitque ibi obsidionem 
in mense Iunii per terram et mare, fecitque ante eam 
turrem fieri ex trabibus proceris et altissimis, ferreisque nexibus, 
coriis uiminibusque munitam, cuius altitudo muros predicte 
urbis muros precelleret. Sed nihil huiusmodi instrumentum 
machine profuit sibi nec obfuit Brundusinis; Goffredus enim 
domni Alexandri comitis filius, et Riccardus Clarimonti dominus 
qui de ratus erant simili modo confecerunt balistas et 
machinas que totam subito destruxerunt turrem. Dux uero uidens 
nullo modo suum preualere ingenium, uidens omnem exercitum 
fame afflictum, ignem in turri misit, et 
cum illis pepigit. 
[/p] 
[p xml:id="g219.8-221.14"] 
Quo defuncto scisma in Romana exortum est ecclesia, nam 
maior et sanior pars cardinalium Gregorium natione Romanum 
diaconum cardinalem Sancti angeli in pontificem elegerunt qui 
et Innocentius secundus est appellatus. Alia uero pars cardinalium 
Petrum filium Petri Leonis nobilem ciuem Romanum diaconum 
cardinalem Sancti nycolay de Carcere in pontificem 
leuauerunt, qui ab eis Anacletus est appellatus. Hic autem parentum 
suorum quorum habebat copiam, auxilio et fortitudine pene 
totam urbem suo dominio subdidit. Innocentius uero Frangentiumpanem 
usus consilio et auxilio, cum in Urbe morari non 
posset, priuatim per Tyberim in mare descendens cum galea 
Pisanorum Pisas uenit et a Pisanis honorifice susceptus est; et in 
ea ciuitate aliquantulum commoratus sollempne ibidem concilium 
celebrauit. Dehinc in Galliam uenit et a Ludouico rege Francie 
et tota occidentali ecclesia est receptus. Anacletus uero Urbis 
dominio patitus nuntium ad regem Roggerium Sicilie misit. A 
quo et receptus est. Cuius auctoritate Apuliam intrauit et apud 
Melfiam concilium celebrauit. Qui cum per nuntios suos prephatum 
regem sepe rogasset ut cum eo haberet colloquium et ei de 
more hominium faceret, ipse utpote uir astutus et sapiens et precauens 
in futurum ab eius se colloquio et aspectu subtraxit. Anacletus 
autem aliquandiu in Apulia commoratus Romam rediit et 
ibi usque ad uite sue terminum mansit. 
Interea Robbertus Capuanus princeps et Raydulfus comes 
Ayrole cum aliis comitibus et baronibus Apulie regi Roggerio 
sunt rebelles effecti. Quo cognito rex Roggerius congregato nauali 
exercitu et magna multitudine militum et peditum Salernum 
uenit et apud Scafatim fluuium in territorio Nucerie cum 
Robberto Capuano principe et Raydulfo comite pugnauit et deuictus 
est. Qui fugiens Salernum se recepit. Postmodum uero resumptis 
uiribus iterum in Apuliam rediit, Conuersanenses obsdedit, 
eorum ciuitates et castella uiriliter expugnauit et quosdam de 
eis captos in Siciliam misit. Transacto uero aliquanto spatio temporis 
cum magno exercitu in Terram laboris uenit, Nuceriam 
cepit et diruit, Auersiam destruxit, Capuam et pene totam Terram 
laboris occupauit. Princeps uero Capuanus simul cum comite 
Raydulfo Neapolim se receptauerunt, sed quia ciuitas illa partim 
situ loci partim militia munita erat, eam expugnare non potuit, 
sed militiam suam apud Auersam et in aliis uicinis locis relinquens 
eam continuo inpugnari et deuastari fecit. Robbertus uero 
Capuanus princeps Pysas ad implorandum Pysanorum auxilium 
iuit, relictis apud Neapolim Sergio magistro militum et duce eiusdem 
ciuitatis et comite Raydulfo. Qui postmodum cum magno 
nauali exercitu Pysanorum Neapolim uenit et maximam audaciam 
et fortitudinem baronibus qui Neapolim erant prebuit. Galee 
uero Pysanorum super Amalfiam uenientes eam inmunitam 
et huius rei insciam ceperunt et expoliauerunt. Quod audiens 
rex Roggerius qui tunc temporis in Terra laboris erat, misso 
exercitu suo Pysanos qui adhuc in Amalfie partibus morabantur 
fugauit et multos eorum in ore gladii perdidit et sic ciuitatem liberauit. 
[/p] 
[p xml:id="g221.14-222.1"] 
Pisani uero deuicti et confusi primo Neapolim postea 
Pysas redierunt. Rex autem Roggerius uir discretus et prouidus 
qui in agendis suis negotiis magis consilio quam uiribus utebatur, 
nunc in Terra laboris nunc in Apulia inimicos suos uiriliter 
inpugnabat et quosdam eorum minis et terroribus, quosdam uero 
beneficiis et promissis ad suam amicitiam attrahebat. Robbertus 
uero Capuanus princeps et comes Raydulfus et quidam alii 
de baronibus cognoscentes quod regi Roggerio resistere non ualerent, 
ad Lotharii imperatoris Teutonici auxilium confugerunt 
ipsum humiliter postulantes ut eis ammissas terras restitueret 
asserentes Apuliam et Siciliam ad ius sui imperii pertinere. Rex 
autem Roggerius postquam inimicos et rebelles suos a regno 
expulit et fugauit, totam terram in pace et tranquillitate possedit 
preter Neapolim quam expugnare non potuit. 
[/p] 
[p xml:id="g222.1-222.4"] 
Hic autem cum 
esset comes et iuuenis Albiriam filiam regis Ispanie duxit uxorem 
ex qua plures liberos habuit, Roggerium quem Apulie ducem 
instituit, Tancredum quem Tarenti principem fecit, Anfusium 
quem Capue principem ordinauit, Willelmum et Henricum. 
Habuit etiam de predicta uxore filiam unam. 
[/p] 
[p xml:id="g222.5-222.12"] 
Interea Innocentius papa in Francia aliquantulum demoratus 
Alamanniam uenit et ab imperatore Lothario et uniuersis 
principibus eius cum summa est gloria et deuotione susceptus. 
Imperator autem tum predicti pape suggestione et ammonitione 
continua, tum exulum Apulie precibus et miseratione commotus 
cum magno esercitu Italiam intrauit et per partes Ancone 
simul cum papa Innocentio in Apuliam uenit, Robbertum uero 
Capuanum principem cum comite Raydulfo et aliis exulibus cum 
quadam parte sui exercitus Terram laboris intrare iussit, galeas 
etiam Pisanorum in eorum auxilio uenire precepit. Imperator 
autem totam Apuliam, resistente sibi nemine, occupauit. 
[/p] 
[p xml:id="g222.12-223.12"] 
Rex uero 
Roggerius cognoscens quod imperatori resistere non ualeret, 
eo quod barones eius et ciuitates pro maiori parte recesserant 
ab ipso, ciuitates et castra sua fortia premuniuit; ipse uero cum 
exercitu suo una dieta aut multum duabus post imperatorem 
ueniens ciuitates et castella que imperator ceperat expugnabat 
et frequentes nuntios in exercitu imperatoris mittens, principes 
eius promissionibus et muneribus ad suum amorem et gratiam 
attrahebat. 
Capuanus uero princeps cum comite Raydulfo Terram laboris 
ingressus, eam et ducatum Amalfie potenter optinuit et cum 
magno exercitu militum et galeis Pisanorum Salernum ueniens 
eam obsedit. Salernitani autem ciues qui de antiquo suis dominis 
fideles extiterant, in fidelitate solita firmiter perdurantes, eis uiriliter 
restiterunt. Erat tunc Salernum Robbertus regis Roggerii cancellarius 
cum militia regia et baronibus plurimis, qui simul cum Salernitanis 
ciuibus in exercitu principis et Pisanorum insultum sepius 
facientes eos uiriliter impugnabant. Cumque ciuitas ab eis 
fere unius mensis spatio esset obsessa et ab eis non posset modo 
aliquo expugnari, nouissime imperator ab Apulia uocatus cum 
apostolico et suo exercitu super eam uenit. Robbertus autem 
cancellarius, uir magni consilii et discretus, metuens ne si forte 
ciuitas per uiolentiam ab imperatore caperetur, regi Roggerio inrecuperabile 
dampnum accideret, habito baronum consilio, Salernitanis 
ciuibus ex parte regis precepit ut cum imperatore concordiam 
facerent et se et regis militiam que in ciuitate erat a periculo 
liberarent. Ciues uero eius preceptis obtemperantes pacem 
cum imperatore fecerunt et data de suis imperatori magna pecunia, 
quadringentos milites qui in ciuitate fuerant, ad regem Roggerium 
cum rebus suis illesos abire fecerunt. Cancellarius autem 
cum baronibus et quibusdam militibus se in Turrim maiorem 
recepit. 
[/p] 
[p xml:id="g223.12-224.19"] 
Facta autem pace, Pisani utpote superbi et elati ceperunt 
iniurias et molestias ciuibus Salernitanis inferre. Qui eorum superbiam 
non ferentes, accipientes arma in eos irruerunt, et maximum 
castrum ligneum, quod ad expugnationem ciuitatis fecerant, 
eis presentibus, combusserunt. Unde Pisani in iram commoti 
ab imperatore, qui eis super hoc auxilium non prestiterat, recesserunt 
et postmodum sunt cum rege Roggerio concordati. 
Imperator uero ciuitate potitus, acceptis ab ea pro pecunia obsidibus, 
a ciuitate recedens, apud Sanctum seuerinum sua castra 
locauit, ibique habito apostolici et baronum consilio, comitem 
Raydulfum ducem Apulie ordinare disposuit. Propter quod inter 
apostolicum et imperatorem maxima contentio est aborta. Apostolicus 
enim asserebat inuestituram ducatus Apulie ad ius Romani 
pontificis pertinere et hoc a suis predecessoribus fuisse 
longo iam tempore firmiter obseruatum. Imperator e contrario 
affirmabat, hoc ad ius pertinere imperii, et ducatum Apulie debere 
auctoritate imperatoria ordinari. Sed quia uterque in procinctu 
erat itineris, et deficientibus ad presens utriusque partis instrumentis 
et rationibus, controuersia hec ad plenum diffiniri non 
poterat, communi consensu ad hunc finem concordie deuenerunt: 
ut apostolicus et imperator per uexillum comitem Raydulfum 
de ducatu Apulie inuestirent, et postmodum habita oportunitate 
loci et temporis, utriusque partis allegationibus plenius 
exhibitis et ostensis, hec controuersia mediante iustitia finiretur. 
Quod et factum est, nam apostolicus accepto uexillo a superiori 
parte, imperator ab inferiori, comitem Raydulfum de ducatu Apulie 
inuestierunt. Quo facto imperator in Alamaniam rediit. Innocentius 
uero Romam intrauit et a Frangentibuspanem et quibusdam 
aliis nobilibus honorifice receptus est. Anacletus uero non 
multo post diem clausit extremum. Rex autem Roggerius audiens 
apostolicum et imperatorem recessisse, receptis etiam suis 
quadrigentis militibus qui a Salerno uenerant, fortior effectus festinus 
Salernum uenit et a Salernitanis ciuibus cum summa est 
deuotione susceptus. Nec moram, Nuceriam obsedit expugnauit 
et destruxit, totam Terram laboris potenter optinuit, Capuam in 
ore gladii cepit et concremauit. Tunc cum Sergio magistro militum 
Neapolitanorum concordatus est et eum secum in expeditione 
duxit. Dehinc acies suas uersus Apuliam dirigens totam 
terram Beneuentanam et Capitanatam recuperauit. Quo audito, 
comes Raydulfus, qui se ducem uocari faciebat, congregato exercitu 
militum et infinita multitudine maritimarum ciuitatum apud 
Ranianum ei potenter occurrit. 
[/p] 
[p xml:id="g225.1-232.10"] 
Cumque de pace inter eos componenda, mediante Bernaldo 
Clareuallensi abbate, diutius esse tractatum nec potuisset, peccatis 
exigentibus, consummari, bellum inter eos ualidum est exortum. 
Dux autem Roggerius filius predicti regis, qui in acie percussoria 
fuerat, oppositas sibi acies uiriliter expugnauit et Sipontum 
usque fugauit. Rex uero, qui in magna ac postrema acie 
fuerat, lascessentibus militibus, in fugam conuersus est, et tunc 
multa milia hominum capta sunt et occisa. Sergius quoque magister 
militum Neapolitanorum gladio percussus occubuit. Rex 
uero tota nocte equitans Salernum uenit et ab eiusdem urbis 
ciuibus more solito est reuerenter exceptus. Qui in ea ciuitate 
aliquantulum moratus, ciuitates suas et castella militibus et peditibus 
premuniuit. Tunc Willelmus natione Rauennas et electus 
Capue, in Salernitana ecclesia est electus. Deinde recepta Neapolim 
et dispositis et ordinatis partibus regionis illius, cum Roggerio 
duce et Tancredo principe filiis suis in Siciliam est reuersus. 
Adueniente autem estate per mare et per terram cum magno 
exercitu in Terram laboris uenit. Papa uero Innocentius, mortuo 
Anacleto, dominio urbis potitus, magnum exercitum de Romanis 
et Campaninis congregauit, et terram regis ingressus, Sanctum 
germanum et pene totam terram Sancti benedicti occupauit, et 
Galluzium castrum obsedit. Quod audiens rex Roggerius Roggerium 
filium suum ducem Apulie contra eum cum magno exercitu 
misit. Qui ueniens castrum ab obsidione liberauit, Romanos 
uicit, dominum papam et multos cum eo nobiles Romanos cepit. 
Quem rex e uestigio prosecutus, ad pedes domini pape 
uoluit humiliter satis accedere. Sed ipse utpote uir constans et 
rigidus eum primo recipere noluit. Tandem discurrentibus 
inter eos nuntiis et de pace componenda tractantibus, dominus 
papa habito consilio cardinalium propter multos ciues Romanos, 
qui cum eo capti fuerant, regem in gratia sua recepit, et recepto 
ab eo sacramento et hominio, ipsum per uexillum de regno 
Sicilie et ducatu Apulie inuestiuit. 
Eo tempore comes Raydulfus, qui dux dicebatur, occasione 
flebothomie, Troie mortuus est. Tunc etiam Ueseuus mons emisit 
puluerem ferruginei coloris et subrubei in tanta copia, quod 
usque Neapolim et Capuam et Salernum peruenit. Rex autem Innocentium 
papam satis honorifice usque Beneuentum deduxit, 
et accepta ab eo licentia, Troiam uenit et eam recepit. Postmodum 
Barum obsedit, que post longam obsidionem se ei reddidit. 
Et tunc Iaquintum, qui se principem Barensium uocari faciebat 
et multos alios suspendi fecit. Riccardus etiam de Claromonte 
ibi occisus est, Alexander uero frater eius in Romaniam 
recessit. Sicque potentissimus rex Roggerius, inimicis et proditoribus 
suis superatis pariter et destructis, cum triumpho et gloria 
in Siciliam rediit, et regnum suum in summa pace et tranquillitate 
possedit. Papa uero Innocentius Romam rediit et eam 
in pace et tranquillitate tenuit. Non multo post tempore Lotharius 
Teutonicorum imperator obiit et ei Corradus in imperio successit. 
Similiter et Lodouicus rex Francorum mortuus est et ei 
Lodouicus filius eius in regno successit. 
Rex autem Roggerius in regno suo perfecte pacis tranquillitate 
potitus, pro conseruanda pace camerarios et iustitiarios per 
totam terram instituit, leges a se nouiter conditas promulgauit, 
malas consuetudines de medio abstulit. Et quia cor magnificum 
et dominandi animum semper habuit, dominio Sicilie et Apulie 
nequaquam contentus, maximum naualem preparauit exercitum, 
quem cum multis militibus in Africam mittens, ipsam 
cepit et tenuit. Susas, Bonam, Capsim, Sfaxim et Tripolim expugnauit 
et sibi tributarias reddidit. Cum rege Babylonie pacem ad 
honorem suum et commodum fecit. Eo tempore Calo iohannes 
imperator Constantinopolitanus sagitta tossicata lesus apud Antiociam 
obiit, cui Emmanuhel filius eius in imperio successit. Hic 
autem ad regem Roggerium legatos de parentela inter eos componenda 
mandauit. Rex autem pro hac causa perficienda honorabiles 
legatos ad imperatorem misit, qui eos uerbis suis more 
solito diutius detinuit, et postmodum in carcere retrudi fecit. Unde 
rex indignatus apud Ydrontum galeas et naues plurimas preparari 
fecit et eas cum comitibus et multa militia in Romaniam 
misit. Qui uenientes Corpho et multas alias insulas depopulati 
sunt, Corinthum uero et Stipham ceperunt in ore gladii, et eos 
expoliantes pecuniam multam et pannos sericos inde asportauerunt. 
Alio quoque tempore predictus rex Roggerius misit Salernum 
ammiratum suum cum stolio suo in Romaniam, qui inuenit 
maximum stolium imperatoris apud Capud Malee, et ibi uiriliter 
pugnauit, Grecos deuicit, et Angelum Despoti, magistrum 
stolii et consanguineum imperatoris, cum multis aliis captiuos in 
Siciliam duxit. 
Interea RomeInnocentius papa mortuus est et sepultus apud 
Lateranum anno pontificatus sui XIV, anno uero dominice incarnationis 
MCXLIII indictione IX. Huic successit Guido, natione 
Tuscus, prius presbiter cardinalis, qui et Celestinus secundus 
est uocatus. Hic concordiam que inter Innocentium papam et 
regem Roggerium facta est, ratam habere noluit, sed eam reuocauit 
in dubium. Mortuus est autem sexto mense pontificatus 
sui. Cui successit Girardus natione Bononiensis prius presbiter 
cardinalis Sancte crucis et cancellarius, qui et Lucius secundus 
appellatus est. Audiens autem rex Roggerius promotionem Lucii 
pape, gauisus est ualde, eo quod compater et amicus eius extiterat. 
Qui statim missis nuntiis suis predicto pape per mare 
usque Gaietam ueniens, ei apud Cepparanum occurrit. Cumque 
de pace inter eos componenda diu tractatum esset, repugnantibus 
cardinalibus, concordari non potuerunt. Quare rex indignatus 
in Siciliam rediit. Roggerius uero dux Apulie filius eius ex 
mandato regis cum magno exercitu Campaniam ingressus, eam 
usque Ferentum depopulatus est et cepit, et sic in Apuliam 
rediit. Lucius autem papa ad Urbem regressus est. Non multo 
autem post populus Romanus contra uoluntatem eiusdem pape 
Iordanum filium Petri Leonis in patricium promouit et senatores 
de nouo in Urbe creauit. Mortuus est autem Lucius papa mense 
pontificatus sui undecimo, anno dominice incarnationis MCXL 
indictione X. Huic successit Bernardus natione Pisanus, prius 
monachus Clareuallensis et abbas Sancti anastasii, deinde presbiter 
cardinalis, qui Eugenius tertius est dictus. Hic propter 
tumultum senatorum et populi de Urbe egrediens apud Farfense 
monasterium sollempniter est consecratus. Dehinc in Galliam 
proficiscens a Lodouico iuniore rege Francorum et tota Gallicana 
ecclesia honorifice est receptus. Hic Remis generale concilium 
celebrauit. 
Eo autem tempore Corradus rex Teutonicorum cum magna 
multitudine militum et peditum Ierosolimam proficiscens Constantinopolim 
uenit et ab Emmanuele imperatore tum timore, tum 
quia cognatam eius in uxorem duxerat, honorifice est receptus. 
Imperator autem predicto regi Corrado more Greco se satis humanum 
et benignum contulit, munera multa exhibuit promittens 
se illi ducatum itineris et uictui necessaria prebiturum. 
Postquam uero rex Curradus Brachium sancti georgii cum suo 
exercitu transfretauit, ut dicitur suggestione et mandato imperatoris, 
illi et exercitui eius uictualia sunt subtracta. Quare deficiente 
alimonia exercitus cepit deficere et lascessere. Turchi autem 
hoc comperto super eos uiriliter irruerunt, et debilitatos fame 
et labore itineris Teutonicos expugnauerunt, multos eorum 
in ore gladii trucidantes, multos in seruitutem miseram redigentes. 
Imperator autem, ammissa maiori parte exercitus, uix cum 
paucis Ierosolimam uenit. Lodouicus uero rex Francorum cum 
magno exercitu militum et peditum predictum regem Corradum 
eodem anno et eodem itinere prosecutus, ab Emmanuele imperatore 
simili modo receptus est et deceptus. Nam postquam Brachium 
sancti georgii pertransiit, cum ex larga promissione imperatoris 
crederet sibi et exercitui suo uictui necessaria reperturum, 
deficiente alimonia, magnam partem sui exercitus partim 
fame partim bello ammisit, et Ierosolimam cum paulo exercitu 
uix peruenit. Sicque factum est, quod peccatis exigentibus, suggestione 
Grecorum et malitia, duo adeo potentes et nobiles principes, 
ammisso exercitu parum boni ad honorem nominis christiani 
perficere potuerunt. Qui Ierosolimam causa orationis aliquantulum 
sunt demorati; dehinc Corradus per Constantinopolim 
in Alamanniam rediit, rex autem Francie per Apuliam ad propria 
remeauit. Quem rex Roggerius satis officiose suscepit, equitaturas 
multas et munera plurima contulit, et eum per terram 
suam honorifice conduci precepit. 
Papa uero Eugenius postquam in Francia aliquantulum est demoratus, 
Italiam repetens apud Tusculanum se recepit, et congregata 
militia, Romanos sibi inobedientes iussit constringere et 
expugnare. Rex autem Roggerius, cognito predicti pape aduentu, 
legatos suos ad eum misit, et partem militum suorum ad eius 
seruitium delegauit. Cum autem predictus papa apud Tusculanum 
moraretur, rex Francie ab Ierosolimis rediens ad eum uenit. 
Qui memor beneficii et honoris sibi in Francia ab illo collati, 
eum prout decuit cum reuerentia magna et honore suscepit, 
dona multa optulit et in pace ad propria redire permisit. Rex 
autem Roggerius archiepiscopos et episcopos terre sue 
a papa Eugenio iussit consecrari; frequenter legatos ad eum de pace 
componenda transmisit, sed impetrare non potuit. Sed quia, ut 
ait scriptura, quem diligit Dominus, corripit et flagellat omnem 
filium quem recipit, postquam Deus omnipotens regem 
Roggerium multis prosperis successibus extulit et exaltauit, ne 
succedentia prospera animum eius plus iusto extollerent et in 
superbiam eleuarent, eum quarumdam aduersitatum flagellis paterna 
miseratione corripuit. 
Nam primo Albidia illustris regina uxor eius, ex qua tot filios 
habuerat, mortua est, et filia eius. Post hec Tarentinus princeps et 
Anfusus Capuanorum princeps et Henricus mortui sunt. Nouissime 
autem Roggerius dux Apulie, primogenitus eius, mortuus 
est anno dominice incarnationis MCXL nono indictione XIII, uir quidem 
speciosus et miles strenuus, pius, benignus, misericors et a 
suo populo multum dilectus. Rex autem Roggerius tot flagellis 
afflictus constanti animo pii patris flagella sustinuit, et sic se medium 
inter prospera et aduersa exhibuit: nec eum prospera 
plus iusto erigerent nec aduersa penitus inclinarent. Nam licet 
multiplici dolorum stimulo perurgeretur in animo, foris tamen 
consolatoriam speciem et doloris temperantiam pretendebat in 
uultu, et in sua consolatione regno suo consolationem tribuit et 
inimicis suis insultandi materiam denegauit. Et quia solum Willelmum 
Capuanorum principem habebat superstitem, ueritus 
ne eundem conditione humane fragilitatis ammitteret, Sibiliam 
sororem ducis Burgundie duxit uxorem, que non multo post 
Salerni mortua est, et apud Caueam est sepulta. Tertio Beatricem 
filiam comitis de Reteste in uxorem accepit, de qua filiam habuit, 
quam Constantiam appellauit. Biennio autem antequam 
moreretur, Willelmum filium suum Capuanorum principem in 
regem Sicilie fecit inungi et secum iussit pariter conregnare. 
Interea Eugenius papa apud Tusculanum aliquanto tempore 
demoratus, pacem cum Romanis fecit et a senatoribus et ab uniuerso 
populo Romano cum summo est honore susceptus. Hic 
autem adeo uniuersum populum sibi beneficiis et elemosinis 
alligauit, quod bene pro maiori parte Urbem poterat pro sua uoluntate 
disponere; et nisi esset mors emula, que illum cito de 
medio rapuit, senatores nouiter procreatos populi amminiculo 
usurpata dignitate priuasset. Eo tempore Corradus Teutonicorum 
rex mortuus est, et ei Fredericus nepos eius in regno successit. 
Non multo uero post Eugenius papa Rome mortuus est, 
et apud Sanctum petrum est sepultus, anno pontificatus sui… 
anno dominice incarnationis M. 
. Huic successit Corradus natione Romanus, 
senex et plenus dierum, prius presbiter cardinalis deinde episcopus 
Sauinensis et uicarius Romane ecclesie, qui et Anastasius est 
appellatus, anno dominice incarnationis M. 
[/p] 
[p xml:id="g232.11-232.21"] 
Interea rex Roggerius, qui tempore pacis et belli otiosus esse 
nesciuit, regni sui pace et tranquillitate potitus, Panormi palatium 
satis pulcrum iussit edificari, in quo fecit cappellam miro 
lapide tabulatam, quam etiam deaurata testudine cooperuit, et 
ornamentis uariis ditauit pariter et ornauit. Et ne tanto uiro aquarum 
et terre delicie tempore ullo deessent, in loco, qua Fabara 
dicitur, terra multa fossa pariter et effosa, pulcrum fecit biuarium, 
in quo pisces diuersorum generum de uariis regionibus 
adductos iussit immitti. Fecit etiam iuxta ipsum biuarium, pulcrum 
satis et speciosum edificari palatium. Quosdam autem 
montes et nemora, que sunt circa Panormum, muro fecit lapideo 
circumcludi et parcum deliciosum satis et amenum diuersis 
arboribus insitum et plantatum construi iussit, et in eo damas, 
capreolos, porcos siluestres iussit includi. Fecit et in hoc parco 
palatium ad quod aquam de fonte lucidissimo per conductus 
subterraneos iussit adduci. 
[/p] 
[p xml:id="g233.1-g234.3"] 
Sic uir sapiens et discretus predictis deliciis, prout temporis 
expetebat qualitas, utebatur; nam in yeme et quadragesimali 
tempore pro copia piscium in Fabare palatio morabatur; in estate 
uero apud parcum estiui caloris temperabat incendium, et 
animum diuersis curis et sollicitudinibus fatigatum, uenationis 
usu mediocri quodammodo releuabat. Quamuis autem predictus 
rex, sapientia, ingenio et plurima discretione polleret, tamen sapientes 
uiros diuersorum ordinum et e diuersis mundi partibus 
euocatos, suo faciebat consilio interesse. Nam Georgium uirum 
utique maturum, sapientem, prouidum et discretum ab Antiochia 
adductum, magnum constituit ammiratum, cuius consilio et 
prudentia in mari et terra uictorias multas optinuit. Guarinum et 
Robbertum clericos litteratos et prouidos per successionem 
temporum cancellarios ordinauit. Et si quos probos et sapientes 
uiros, siue de terra sua siue aliunde genitos, laycos seu clericos 
inuenire poterat, sibi adherere iubebat, et prout cuiusque exigebat 
conditio, eos diuersis honoribus et diuitiis exaltabat. 
[/p] 
      [p xml:id="g234.3-235.5"] 
Nouissime 
Maionem iuuenem de Baro oriundum, uirum utique facundum, 
satis prouidum et discretum, primo scriniarium, dehinc 
uicecancellarium, postremo cancellarium fecit. De nouo multos 
in regno suo comites ordinauit, ciuitatem Cephaludium ipse fecit 
edificari, in qua ecclesiam Sancti saluatoris pulchram satis et 
speciosam suis sumptibus fecit construi, cui ciuitatem optulit et 
eius seruitio deputauit. 
[/p] 
      [p xml:id="g234.n1-236.n10"] 
Ut autem uniuersus mundus euidenter agnoscat, qualiter 
rex Rogerius tota fuerit intentione catholicus, qualiter christiane 
fidei zelo et feruore succensus, subsequentis operis testimonium 
declarabit. Rex Rogerius quendam eunuchum habuit 
Philippum nomine, qui pro sui probitate seruicii ei gratus 
erat admodum et acceptus. Et quia ipsum in agendis suis 
fidelem et negotiorum suorum idoneum exsecutorem inuenerat, 
uniuerso hunc prefecit palatio, et totius domus sue statuit 
esse magistrum. Qui sic per incrementa temporum in eius 
gratia et amore profecit, qui illum stolii sui ammiratum esse 
disposuit et cum eodem Bonam misit, quam in ore gladii 
cepit et spoliauit, et cum triumpho et gloria in Siciliam rediit. 
Sed quia conditori suo de collatis beneficiis ingratus extitit, et 
regi celesti malum pro bono rependit, merito terreni regis 
iram et indignationem incurrit. Hic enim clamyde christiani 
nominis diaboli militem gerebat absconditum, et cum 
specie tenus se esse christianum ostenderet, totus erat mente 
et opere Sarracenus; christianos oderat, paganos plurimum 
diligebat, Dei ecclesias inuitus intrabat, sinagogas malignantium 
uisitabat, et eis oleum ad concinnanda luminaria 
et que erant necessaria ministrabat. Christianas traditiones 
penitus respuens, in diebus Ueneris et quadragesime 
carnes comedere non cessabat; nuntios suos cum oblationibus 
ad sepulchrum Magumethis miserat, et se sacerdotum loci illius 
orationibus plurimum commendauerat. Cum autem hec 
et alia illius scelera, que sub umbra christiani nominis palliabat, 
ad aures Rogerii peruenissent, usus zelo Dei, 
secundum suam scientiam fecit illum de prenominatis criminibus 
in sua curia conueniri. Cumque ille de regis gratia et 
amore confisus, accusatoribus suis uiriliter responderet et que 
sibi obiecta fuerant, tamquam falsa penitus denegaret, operante 
diuina iustitia, accusatores ea, que dixerant uera esse fidelium 
hominum testimonio comprobarunt. Philippus autem 
conuinctum se esse considerans, regis iustitiam metuens, cepit 
ueniam petere et regis misericordiam postulare, et de cetero 
futurum se esse christianum catholicum repromittere. 
Tunc rex fidei flamma succensus, prorumpens in lacrymas, 
ait: Noscat uestra fidelitas, dilectissimi, quod animus meus 
maximo dolore compungitur, et magnis iracundie stimulis 
agitatur, quia hic minister meus, quem a puero enutrieram 
ut catholicum, peccatis suis exigentibus, inuentus est sarracenus, 
et sarracenus et sub nomine fidei opera infidelitatis exercuit. 
Et quidem si maiestatem nostram in rebus aliis offendisset, 
si thesauri nostri partem licet maximam exportasset, seruitii 
sui recolenda memoria pro certo apud nos promereretur 
ueniam, et gratiam impetrasset. Sed quia in facto suo principaliter 
offendit Deum, et aliis peccandi materiam prebuit et 
exemplum, ac nostre fidei iuniuriam et christiane religionis 
offensam proprio filio non remitterem nec cuilibet proximo 
relaxarem. In hoc facto totus mundus adiscat, quod christianam 
fidem tota affectione diligo et eius iniuriam etiam in ministros 
meos uindicare non cesso. Exurgant igitur leges, et nostra 
iura ense equitatis armentur, et inimicum fidei iustitie 
gladio feriant, et per hoc infidelibus laqueum terroris inducant. 
Tunc comites, iustitiarii, barones et iudices qui ibi aderant, 
iustum regis animum adtendentes, tracti in partem, diu 
communicato consilio, sententiam dictauere dicentes: Philippum, 
christiani nominis delusorem et sub uelamento fidei 
opera infidelitatis agentem, flammis ultricibus decreuimus 
concremandum, ut qui ignem charitatis habere noluit, ignem 
combustionis incurrat, et nequissimi hominis reliquie nulle 
remaneant, sed conuersus in cinerem ab igne temporali ad 
ignem eternum perpetuo arsurus accedat. Tunc mandantibus 
iustitiariis, equi indomiti pedibus alligatus usque ad calcariam, 
que ante palatium erat, est uiolenter attractus, dehinc 
ab equi pedibus dissolutus in flammarum medio iactatus est 
et repente combustus. Alii autem sue iniquitatis complices et 
consortes capitalem subiere sententiam. In hoc igitur facto 
manifestius elucessit, quod rex Rogerius fuit princeps christianissimus 
et catholicus, qui pro iniuria fidei uindicanda camerario 
et nutrito proprio non pepercit, sed pro eius honore et 
gloria incendio tradidit illum. 
[/p] 
[p xml:id="g236.1-237.5"] 
Circa finem autem uite sue secularibus negotiis aliquantulum 
postpositis et ommissis, Iudeos et Sarracenos ad fidem Christi 
conuertere modis omnibus laborabat, et conuersis dona plurima 
et necessaria conferebat. Ecclesiam etiam Sancti nycolai de 
Messana cum maiori parte suorum sumptuum edificari iussit, 
licet suo tempore non potuerit consumari. Hic etiam ad memoriam 
nominis sui in Salerno tabulam argenteam suis expensis 
factam, ante altare beati Mathei fecit apponi, et quotiens Salernum 
a Sicilia ueniebat, de more Salernitane ecclesie unum uel 
duo pallia offerebat. Sed quia negatum est summis stare diu, 
totius regni sui peccatis exigentibus, gloriosissimus rex Roggerius 
post tot uictorias et triumphos apud Panormum febre mortuus 
est, et sepultus in archiepiscopatu eiusdem ciuitatis, anno uite 
sue quinquagesimo octauo, mensibus duobus, diebus quinque, 
uicesimo septimo die mensis Februarii, anno regni sui uicesimo 
IV, anno Dominice incarnationis MCLII, indictione I. Fuit autem 
rex Roggerius statura grandis, corpulentus, facie leonina, uoce 
subrauca, sapiens, prouidus, discretus, subtilis ingenio, magnus 
consilio, magis utens ratione quam uiribus. In acquirenda pecunia 
multum sollicitus, in expendenda non plurimum largus, in 
publico ferus, in priuato benignus, fidelibus suis honores et premia 
largiens, infidelibus contumelias et supplicia inferens. Erat 
suis subditis plus terribilis quam dilectus, Grecis et Sarracenis 
formidini et timori. 
[/p] 
[p xml:id="g237.6-237.12"] 
Defuncto autem rege Roggerio, Wilhelmus filius eius, qui 
cum patre duobus annis et mensibus decem regnauerat, illi in regni 
amministratione successit. Hic autem post mortem patris, 
conuocatis magnatibus regni sui, proximo Pascha est sollempniter 
coronatus, cui curie Robbertus de Basauilla comes de Conuersano 
consobrinus frater eiusdem regis interfuit. Huic rex 
Wilhelmus comitatum de Lauritello concessit et eum in Apuliam 
cum honore emisit. Postmodum Maionem cancellarium magnum 
ammiratum constituit, cuius consilio et prouidentia regni 
sui negotia precipue pertractabat. 
[/p] 
[p xml:id="g237.13-242.17"] 
Interea circa natiuitatem Domini Anastasius papa mortuus est 
anno dominice incarnationis M. Hui successit Nicolaus 
natione Anglicus, prius canonicus regularis et abbas Sancti rufi, 
et post Albanensis episcopus, qui et Adrianus quartus est appellatus. 
Quo audito, rex Wilhelmus nuntios ad eum de pace componenda transmisit, sed optinere non potuit. Postmodum circa 
quadragesimam rex Salernum uenit et ibi usque est demoratus ad Pascha. 
Quo cognito, Adrianus papa Henricum cardinalem 
Sanctorum Nerei et Achillei ad eum misit, quem rex recipere 
noluit, sed Romam redire precepit, eo quod in litteris apostolicis, 
quas regi portabat, papa ipsum non regem, sed Wilhelmum 
dominum Sicilie nominabat. Pro quo facto Adrianus papa et tota 
Romana curia contra regem turbata est et commota. Rex autem 
celebrata festiuitate paschali Askittino Catheniensi archidiacono, 
quem cancellarium fecerat, Apulie amministrationem commisit, 
et ipse cum ammirato in Siciliam rediit. Cancellarius autem ex 
mandato eiusdem regis, congregato magno exercitu, Beneuentum 
obsedit et eam usque ad menia deuastauit. Ciues autem eiusdem 
ciuitatis eidem uiriliter restiterunt et Petrum archiepiscopum, 
quem pro parte regis suspectum habebant, interfecerunt. 
Cumque ciuitas illa aliquanto tempore fuisset obsessa, quidam 
de baronibus rebelles effecti, ciuitatem ingressi hostibus adheserunt. 
Alii uero sine licentia relicto exercitu ad propria redierunt. 
Sicque exercitus diuisus est et ciuitas ab obsidione liberata. 
Comes autem Robbertus de Lauritello timens ne suggestione 
ammirati, qui eum habebat odio, a rege caperetur, dolens et inuitus 
a rege recessit. Multi etiam de baronibus Apulie rebelles effecti 
guerram maximam in Apulia excitauerunt. Quo audito barones 
Sicilie et ipsi similiter guerram contra regem in Sicilia commouerunt. 
Rex autem congregato exercitu contra eos uenit, qui 
eum expectare timentes, in Buteria se receperunt, et cum aliquanto 
tempore eos obsessisset, mediante Maione ammirato, eis 
condonauit et in suam gratiam illos recepit. 
Interea estate proxima Fredericus rex Teutonicorum Romam 
uenit, et ab Adriano papa facto illi sacramento, ut moris est, 
in ecclesia beati Petri sollempniter est coronatus. Qui cum ante 
receptam coronam pape promisisset, quod senatores nouiter 
creatos deponeret, Urbem et regalia beati Petri in illius potestate 
redigeret, post perceptionem corone circa Urbem aliquantulum 
demoratus, in Alamanniam rediit. Papa uero sua promissione 
frustratus, congregato exercitu cum Robberto Capuano principe 
et Andrea de Rupecanina Terram laboris ingressus, eam uiolenter 
optinuit, et a Beneuentanis est cum honore receptus. Interea 
Emmanuel Constantinopolitanus imperator, inuenta oportunitate, 
quod de iniuriis sibi a rege Roggerio illatis uindicaret in 
filium, Paliologo uirum quendam nobilem cum multa pecunia ad 
comitem Robbertum et barones Apulie transmisit, ut de ea milites 
retinerent, et Willelmo regi guerram inferrent. Misit etiam 
Comminiano Sebasto et alios potentes uiros cum suo 
stolio, qui uenientes Brundusium ceperunt preter castrum in 
quo regis militia se recepit. Barum autem et relique ciuitates maritime 
Grecis et comiti Robberto adheserunt. Sicque factum est, 
quod partim a Robberto Capuano principe, partim a comite 
Robberto tota terra occupata est preter Neapolim, Amalfiam, Salernum, 
Troiam et Melfiam et quasdam alias ciuitates et castra 
munita. Quo cognito rex Wilhelmus, prout melius potuit per 
mare et terram congregauit exercitum, et recto itinere Brundusium 
uenit. In quo Sebasto et Cominiano et reliquos potentes 
Grecorum cum multo exercitu et stolio congregatos inuenit, 
qui castrum Brundusii et gentem regis uehementer impugnabant. 
Comes autem Robbertus, aduentu regis cognito, Brundusium 
reliquit et Beneuentum se contulit. Rex uero Wilhelmus 
Brundusium per mare et terram potenter obsedit, et 
per mare et terram uiriliter impugnando, in ore gladii debellauit, 
cepit Grecorum nobiles, et stolium ac pecuniam multam, et plures 
de baronibus Apulie et hominibus qui ei rebelles extiterant, 
de quibus multos suspendi et excecari fecit. Quo facto 
Barum uenit et eam cepit, et quia Barenses castrum regis destruxerant, 
rex ira commotus ciuitatem a fundamentis subuertit. 
Dehinc per maritimam Apulie rediens omnes ciuitates maritime 
cepit, et totam terram quam perdiderat, sine bello recuperauit. 
Ipse autem recto tramite Beneuentum uenit, quo inimici et 
rebelles eius ad auxilium domni pape confugerant. Robbertus 
uero Capuanorum princeps, dum pre timore regio uellet aufugere 
et iam Garilianum fluuium pertransiret, Riccardus de Aquila 
comes Fundanus, qui homo eiusdem principis erat, positis insidiis 
ipsum cepit et regis baiulis assignauit, sicque sub hoc tempore, 
proditionis genere, gratiam regis, quam perdiderat, recuperauit. 
Rex autem predictum principem incarcerandum in Siciliam 
transmisit. 
Comitem Robbertum, Andream de Rupecanina et reliquos inimicos 
suos, qui Beneuentum ad domnum papam confugerant, 
eiusdem pape precibus liberos et illesos cum rebus suis de 
regno exire permisit. Ipse autem multis nuntiis intercurrentibus 
et capitulis pacis hinc inde dispositis, cum papa concordatus 
est. Nam Adrianus papa cum cardinalibus suis ad ecclesiam sancti 
Marciani, que prope Calorem fluuium sita est, ueniens, regem 
Wilhelmum ad pedes suos humiliter accedentem benigne recepit. 
Qui facto iuramento, ut moris erat, liggius homo pape deuenit, 
et papa ipsum per unum uexillum de regno Sicilie, per 
aliud de ducatu Apulie, per tertium de principatu Capue inuestiuit. 
Hic autem amore regis Wilhelmi, precibus etiam et studio 
Maionis ammirati et Ugonis Panormitani archiepiscopi interueniente, 
Agrigentinam et Mazariensem ecclesias, que ad ius Romane 
ecclesie specialiter pertinebant, ecclesie Panormitane subiecit, 
et earumdem ecclesiarum episcopos eiusdem ecclesie 
suffraganeos in perpetuum esse concessit. Quo facto Adrianus 
papa in Campaniam rediit. 
Rex autem plures de inimicis suis de regno expulit, quosdam 
in carcere posuit, quosdam in sua gratia et amore recepit. Dehinc 
Symonem senescalcum, cognatum Maionis ammirati, magistrum 
capitaneum Apulie constituit, ipse uero tanta potitus uictoria, 
cum ammirato in Siciliam rediit. Non multo post tempore 
magnum stolium preparauit, et ipsum cum Stephano ammirato 
in Romaniam misit. Qui ad Egripum ueniens, maximum stolium 
Emmanuelis imperatoris ibidem preparatum inuenit. Cum quo 
uiriliter decertauit et ipsum deuicit, multos de Grecis cepit, stolium 
combussit, Egripum et uicinas ciuitates expoliauit et sic 
uictor in Siciliam rediit. Imperator autem cognoscens multos de 
suis a rege Sicilie captos, nec posse cum eo de pari contendere, 
missis frequentibus nuntiis, cum rege concordatus est, et pacis 
federa sunt hinc inde iurata. 
Eodem tempore Mesemuti a Morrocho uenientes, totam terram 
usque in Africam in ore gladii ceperunt. Africana uero ciuitas 
adhuc sub potestate regis Wilhelmi erat, et multos in ea milites 
et pedites ad eius custodiam et defensionem posuerat. Mesemuti 
autem eam undique per terram et mare obsederunt, christiani 
uero, qui in ea erant, illis uiriliter resistebant, nec in aliquo 
eos formidabant, nisi quod uictualium maximam inopiam patiebantur. 
Quo agnito, rex Wilhelmus stolium suum, quod in 
Ispaniam miserat, festinanter reuocari fecit, precipiens ut ad liberationem 
Africe quantocius festinarent. Ueniens autem gaytus 
Petrus eunuchus regis, qui stolio preerat, ad Africam, cum stolio 
Mesemutorum pugnauit, et pugnando in fugam conuersus est, et 
multas de galeis suis ammisit. Christiani autem, qui in Africa remanserant, 
cum nullum possent habere subsidium et uictualia 
eis penitus defecissent, facta pace cum Mesemutis, relicta eis 
Africe ciuitate, ipsi cum rebus suis in Siciliam sunt reuersi. 
Rex autem Willelmus, adhuc uiuente patre cum esset princeps 
Capuanorum, Margaritam filiam Garsie regis Nauarre duxit 
uxorem, de qua plures liberos habuit; Rogerium quem ducem 
Apulie constituit, Robbertum quem Capuanorum principem ordinauit, 
Willelmum et Henricum. 
Audiens autem Fredericus imperator Adrianum papam cum 
rege Willelmo concordatum et quod eum de regno Sicilie et 
ducatu Apulie inuestisset, molestissime tulit. Anni Domini 
M. 
[/p] 
[p xml:id="g242.18-243.4"] 
Eo tempore Mediolanenses super Lombardos equitantes, 
pene totam Lombardiam suo dominio subdiderunt, unde Lombardi 
ira et dolore commoti, nuntios ad imperatorem miserunt, 
humiliter postulantes, ut ueniret et eos de Mediolanensium potestate 
eriperet. Imperator autem eorum petitionibus annuens, 
congregato maximo exercitu, cum rege Boemie, duce Saxonie et 
aliis suis principibus in manu ualida Italiam intrauit, et sociatis sibi 
pene omnibus Lombardis, Mediolanum potenter obsedit. Mediolanenses 
autem utpote uiri bellicosi et strenui, ciuitatem 
suam magnis fossis circumdederunt, et imperatori audacter et 
uiriliter restiterunt. Cumque imperator aliquanto tempore esset 
in obsidione moratus, et nichil ciuitati per uiolentiam posset 
inferre, habito consilio, receptis obsidibus, cum eis ad pacem et 
concordiam deuenit. Non multo post cum imperator uellet in ciuitate 
baiulum constituere, et eam pro suo arbitrio ordinare, Mediolanenses 
Teutonicorum superbiam pati nequeuntes, ceperunt 
resistere et pacis federa uiolare. Qui super castrum, in quo 
eorum obsides tenebantur uenientes, ipsum ceperunt, et recuperatis 
obsidibus sunt in sua ciuitate reuersi. Quo cognito, 
imperator plurimum indignatus, cum non posset eos in campo 
de facili expugnare, cepit casalia eorum destruere, et terram 
eorum iuridicioni pertinentem pro posse uastare et Lombardos 
alios, qui illis prestabant auxilium, ab eorum adiutorio 
reuocare. Suasione autem Cremonensium, castrum Creme, quod 
Mediolanenses pro posse iuuabat, et Cremonensibus uiriliter resistebat, 
potenter obsedit, nec prius ab obsidione cessauit, quousque 
ipsum caperet et a fundamentis euerteret. 
[/p] 
[p xml:id="g243.5-244.5"] 
Interea Adrianus papa apud Anagniam mortuus est, anno pontificatus 
sui quinto, mense octauo, diebus sex, anno dominice 
incarnationis MCLIX, indictione VIII, prima die Februarii. 
Corpus uero eius Rome ductum est et in ecclesia beati Petri 
cum honore sepultum. Omnes autem cardinales cum episcopis 
in eadem ecclesia congregati, primo unanimiter conuenerunt in 
electione Rolandi Romane ecclesie cancellarii et cardinalis Sancti 
marci, qui, uir religiosus et timens Deum, considerans tanti honoris 
sarcinam, pro posse restitit et repugnauit. Episcopi uero et 
cardinales attendentes indignum fore sacerdotio, nisi fuerit 
ordinatus inuitus, predictum cancellarium humiliter repugnantem 
elegerunt, et papam Alexandrum tertium nominarunt. Episcopus 
uero Tusculanus cum Iohanne Pisano, cardinali Sancti 
martini, et Guidone Cremense, auxilio quorundam laicorum et 
falsagraui et comitis Blandacensis nuntiorum imperatoris, qui 
tunc Rome erant, Octauianum cardinalem Sancte cecilie elegerunt 
et eum papam Uictorem uocauerunt. Alexander autem cum 
reliquis cardinalibus et episcopis in turri beati Petri se recepit. 
Octauianus interim cepit pecuniam multam per Urbem expendere, 
et senatores et populum ad suum auxilium prouocare. Alexander 
uero auxilio Ocdonis Fraiapane et aliorum nobilium cum 
cardinalibus et epicopis Urbem egressus, Nimphas uenit, et ibi 
ab Ubaldo Hostiensi episcopo et reliquis episcopis et cardinalibus 
est sollempniter consecratus, et postea Terracenam uenit. 
Octauianus uero in Urbe aliquantulum demoratus, cum in ea parum 
posset proficere, Campaniam uenit, et apud Segniam mansit. 
Rex autem Wilhelmus, audita promotione pape Alexandri, 
nuntios ad eum misit, et eum in patrem et dominum cum suo 
regno recepit. 
[/p] 
[p xml:id="g244.6-249.10"] 
Eo tempore Ionathas comes Consie, et Gilbertus comes Grauine, 
et Boamundus comes Monopelli, et Roggerius comes Acerre, 
et Philippus comes de Sangro, et Roggerius comes Tricarici, et 
multi barones cum Melfiensibus et Neapolitanis et quibusdam 
aliis contra Maionem ammiratum coniurationem fecerunt, asserentes 
eum regis esse proditorem et ad regni dominium aspirare. 
Quod audiens rex Wilhelmus, quia ammiratum temere diligebat 
et de eo plurimum confidebat, contra eos uehementer est 
indignatus, et per frequentes nuncios et litteras eis precipiendo 
mandauit, ut ab hoc proposito desisterent, quia ipse ammiratum 
pro fideli et legali uiro habebat. Quod ipsi facere neglexerunt 
dicentes, se ammirati dominium et amministrationem nolle 
ulterius sustinere. Qua de causa in tota Apulia guerra maxima et 
diuisio est exhorta. 
Matheus autem Bonella, qui filiam ammirati in uxorem iurauerat 
se ducturum, cum quibusdam aliis baronibus Sicilie huic coniurationi, 
licet occultus, fauebat. Promissum enim illi erat a comitibus, 
quod si ammiratum occideret, Clementiam comitissam Catanzarii 
illi darent in uxorem. Qua spe et promissione ille succensus, 
sub occasione fidelitatis regie, de occidendo ammirato 
cepit esse sollicitus. Cumque ammiratus ab amicis suis super 
hoc esset sepe premonitus, tum pro parentela que inter eos contracta 
erat, tum pro multis beneficiis que illi contulerat, hoc credere 
recusauit. 
Dum autem in uigilia beati Martini ammiratus a uisitando 
Panormitano archiepiscopo inchoata iam nocte reuerteretur, 
Matheus Bonella positis insidiis in uia, que est iuxta portam beate 
Agathe, ei obuiam uenit, et illum ense percutiens interfecit, et 
eadem nocte a Panormo exiens ad suam terram confugit. Quo 
agnito, rex Wilhelmus multum turbatus est, et condoluit, sed 
quia tumultus propter hoc erat in ciuitate, et Matheus Bonella 
habebat sociam multitudinem, dissimulauit dolorem et uisus 
est mortem ammirati equanimiter tolerasse. Unde uxorem eius 
et filios, sorores et fratrem, et omnes res eorum capi precepit. 
Post hec rogatus a multis, Matheum Bonellam quodammodo 
in suo amore recepit. Barones autem et multi de populo, qui in 
hoc facto socii Mathei fuerant, cognoscentes hoc regi manifestum 
esse pariter et molestum, ceperunt ualde timere ne rex 
temporis oportunitate inuenta in eos de hoc facto acri uindicare. 
Quare ceperunt secum et cum quibusdam aliis priuatim 
deliberare, qualiter regem caperent uel morte dampnarent; quod 
factum est. Nam adueniente prima quinta feria quadragesime, 
dum rex uellet ad audiendam missam pergere, consentiente castellano 
et seruientibus, carceres sunt aperti, et comes Wilhelmus 
de Principatu et Riccardus de Mandra et Alexander Monachus 
et multi alii prisones subito exeuntes carcerem, arreptis 
armis, ceperunt insilire palatium. Multi etiam de solidariis et de 
populo huius coniurationis prisonibus sunt adiuncti, et ceperunt 
eos in expugnando palatio adiuuare. Rex autem huius rei 
nescius et ignarus et de tam repentino casu attonitus, ad fenestram 
turris Pisane uenit, et quosque transeuntes cepit ad suum 
auxilium conuocare. Sed cum nullus esset qui succurreret, captum 
est palatium nemine repugnante, et ex magna parte expoliatum. 
Set ipse rex captus est et in carcere positus, regina quoque 
cum filiis suis in quadam camera honeste custodita. 
Prisones uero Roggerium ducem Apulie, filium regis, imponentes 
equo per totam ciuitatem Panormi circumduxerunt, uolentes 
per hoc populi sedare tumultum. Quo facto, adueniente nocte, 
prisones clausere palatium nec aliquem absque suo consensu illuc 
ingredi permiserunt. Facto uero mane, die Ueneris, iterum 
Roggerium ducem per ciuitatem equitare fecerunt. Interea inter 
Sarracenos et christianos eiusdem ciuitatis bellum maximum est 
exortum, et multi de Sarracenis mortui sunt et expoliati. Adueniente 
autem nocte Sabbati, Wilhelmus comes de Principatu et 
Tancredus comes de Liccia cum quibusdam aliis ad Matheum 
Bonellam, qui huius coniurationis caput extiterat et tunc erat 
apud Mestrectam, uelociter iuerunt, et ipsum cum sua militia Panormum 
festinanter adducerent; timebant enim, quod euenit, ne 
si diu moram facerent, rex, qui iniuste captus fuerat, auxilio populi 
de eorum manibus tolleretur. 
Die uero Sabbati Romoaldus Salernitanus et Robbertus Messanensis 
archiepiscopi, et Riccardus Syracusanus electus, et Tustinus 
Mazariensis episcopus, uidentes regem iniuste captum et palatium 
expoliatum, deteriora his in posterum expectantes, ceperunt 
admonere populum, ut ad regis liberationem intenderent, 
quod et factum est; nam populus eorum ammonitione arma arripiens 
insultum fecit in palatium, comminantes prisonibus et his 
qui erant in palatio, quod nisi regem liberarent, omnes in ore gladii 
interficerent. Illi uero timore attoniti, quia nullum poterant 
habere succursum, et populo resistere non ualebant, ad pedes 
regis humiliter cucurrerunt eius gratiam et misericordiam postulantes. 
Qua impetrata, simul cum rege ad fenestram turris Pisane uenerunt. 
Tunc rex uniuerso populo de sua liberatione gratias egit, 
mandans eis ut singuli reuerterentur ad propria et in pace quiescerent. 
Archiepiscopi uero et episcopi cum aliis fidelibus palatium 
ascenderunt, et regem de infortunio, quod acciderat, pro 
posse sunt consolati. Huic autem dolori regio dolor alius non 
mediocris superuenit; dum enim pro liberando rege insultus in 
palatio fieret, Roggerius dux Apulie, filius eius, sagitta iuxta oculum 
est percussus, qui non post multos dies huius uulneris occasione 
interiit. 
Matheus uero Bonella, audiens regis liberationem, plurimum 
doluit, sed dissimilauit, et per nuntios suos regi mandauit se de 
eius captione plurimum doluisse et quod pro eo liberando cum 
sua militia ueniebat. Rex autem malitiam eius agnoscens et conscientiam 
suam, conditione temporis exigente, abscondens, legatis 
illius benigne respondit et eos cum gratiarum actione remisit. 
Illi autem, qui regem ceperant et palatium expoliauerant, timore 
regis ad Matheum Bonellam pariter confugerunt. Matheus 
autem cum Willelmo et Symone et Tancredo comitibus et multis 
aliis usque Fabaram uenit, et frequentibus nuntiis inter eos et 
regem discurrentibus, ad hunc modum concordie deuenerunt. 
Rex liberalitate sua et gratia omnibus eis offensam, quam in eum 
fecerant, remisit; Matheo Bonelle et aliis baronibus Sicilie gratiam 
et terras suas restituit; Willelmum Symonem et Tancredum 
comites cum multis aliis, qui in terra remanere nolebant, saluos 
et illesos cum rebus suis usque Terracenam cum galea fecit conduci, 
alios uero Ierosolimam ire permisit. Metuens autem rex, ne 
comites Apulie, qui cum eo occasione ammirati fuerant discordati, 
rebelles fierent, Romoaldum Salernitanum archiepiscopum 
cum litteris suis in Apuliam misit, et per eum predictis comitibus 
gratiam suam et amorem restituit. Qui ueniens tam ciuium quam 
baronum et comitum turbatos animos mitigauit et eos ad amorem 
et fidelitatem regiam uehementer attraxit, adeo quod unanimiter 
uolebant in Siciliam pergere et regis iniuriam uindicare. 
Adueniente autem Pascha rex per litteras suas predictis comitibus 
mandauit, ut sacramenta, que fecerant, abiurarent, quod ipsi 
nullatenus facere uoluerunt. Sed de regis recuperanda gratia 
desperantes, omnes preter comitem Gilbertum et comitem Boamundum 
ad Robbertum comitem de Lauritello iuerunt, et facto ei 
hominio simul cum ipso terram regis inuadere et occupare ceperunt. 
Roggerius autem Sclauo simul cum Lombardis cepit seditionem 
in Sicilia excitare, terram de domanio regis inuadere et 
Sarracenos ubicumque inuenire poterat trucidare. Quo cognito, 
rex Wilhelmus primo Matheum Bonellam capi et in carcerem 
retrudi fecit, dehinc congregato exercitu Plazzam uenit et eam 
destruxit et Lombardos in fugam uertit. Roggerius autem Sclauo 
cum multis Lombardis a facie regis fugiens, in Buteria se recepit. 
Quo rex eos persecutus Buteriam undique cum suo exercitu obsedit, 
et quia rex Wilhelmus guerram in Terra laboris et Apulia 
exortam audiuit, Aquinum de Moac in Terram laboris misit, ut 
milites retineret et inimicis suis resisteret — iam enim Andreas de 
Rupecanina eandem terram ex parte inuaserat — comes etiam 
Robbertus terram Apulie, resistente nemine, occupabat. 
Qui Salernum ueniens, eam habere credidit. Sed Salernitani 
regi de more fideles existentes, ipsum recipere noluerunt. Dehinc 
Beneuentum ueniens a Beneuentanis est cum honore receptus. 
Post hec in Apuliam regressus Tarentum usque peruenit. 
Rex autem Wilhelmus pene per totam estatem in obsidione 
Buterie est moratus. Sed cum ea situ loci et fortium uirorum 
numerositate munitam expugnare non posset, facta concordia, 
Roggerium Sclauonem cum Lombardis ultra mare illesos ire permisit. 
Ipse autem Buteriam destruens, totam Siciliam pacificauit 
et Panormum est cum triumpho reuersus. 
[/p] 
[p xml:id="g249.11-250.13"] 
Interea Alexander papa, cum apud Anagliam et Terracenam 
fuisset aliquando tempore demoratus, suggestione Uillani Pisani 
archiepiscopi, qui ad eum cum una galea uenerat, acceptis etiam 
galeis regiis, cum cardinalibus Ianuam uenit, et a Ianuensibus 
cum summa est deuotione susceptus. Dehinc cum galeis eorum 
usque Prouinciam perrexit. Octauianus autem, qui apud Segniam, 
moratus fuerat cognito recessu Alexandri, in Lombardiam 
ad imperatorem uenit, a quo satis honorifice est receptus. Dehinc 
imperator, episcoporum conuentu apud Papiam sollempniter 
congregato, Octauianum, qui Uictor dicebatur, in catholicum 
papam recepit, promittens publice et legaliter, quod nec ipse 
nec successores eius Alexandro uel successoribus eius ulterius 
obedirent. 
Imperator uero, cum per quinquennium Mediolanum inpugnasset, 
et ciuitatem resistentibus bellicosis ciuibus expugnare 
non potuisset, tandem cum eis ad concordiam deuenit, promittens 
ciuitatem integram et ciues cum rebus suis permanere illesos. 
Qui postmodum sue promissionis oblitus ciuitatem destruxit 
et ciues ab ea expulsos in casalibus manere precepit. Qua 
uictoria potitus, imperator Lombardiam cepit pro sua uoluntate 
disponere, ministros et baiulos in castellis et ciuitatibus ordinare, 
regalia et tributa exquirere et magnam partem Lombardie in 
demanio suo conuertere. Sicque factum est, quod Lombardi, qui 
inter alias nationes libertatis singularitate gaudebant, pro Mediolani 
inuidia cum Mediolano pariter corruerunt et se Teutonicorum 
seruituti misere subdiderunt. Audiens autem imperator Alexandrum 
papam perrexisse in Gallias, metuens ne a Francorum 
rege reciperetur, nuntios ad eum festinanter mandauit, rogans ut 
apud Diionem pariter conuenirent, et quicquid de papa Alexandro 
et Uictore eis esset faciendum, ecclesiasticarum personarum 
iudicio difinirent. Quod uerbum Lodouico regi Francorum admodum 
placuit, qui in prefixo die et termino cum paucis militibus 
ad locum constitutum uenit, set imperatorem ibidem minime inuenit. 
Altera autem die imperator cum magna magna militum et 
peditum et cum Octauiano ad eumdem locum uenire curauit. 
Quod rex Francie cognoscens, eius uersutias metuens, uenire ad 
illius colloquium recusauit. Quare imperator indignatus, cum 
Octauiano in Alamanniam rediit. Octauianus autem aliquantulum 
in Alamanniam demoratus, nec ab Alamannis reuerenter 
exceptus, intrauit Italiam, et post hec Luccam ueniens, ibidem 
usque ad uite sue terminum mansit. 
[/p] 
[p xml:id="g250.14-251.4"] 
Interea dum Alexander papa apud Saluiniacum moraretur, primo 
rex Anglie ad eum ueniens, ipsum cum uniuerso regno suo 
in dominum et patrem recepit. Post hec rex Francie cum tota 
Gallicana ecclesia eum pro uniuersali papa recipiens, honorifice 
Parisius usque deduxit. Papa autem Alexander regem Francie et 
Anglie conueniens, pacem inter eos et concordiam reformauit. 
Qui non multo post Turonis uniuersale concilium celebrauit, in 
quo archiepiscopi episcopi abbates Anglie, Scozzie, Hybernie, 
Hyspaniarum et totius Gallie conuenerunt. 
Eo tempore Corradus quidam nobilis clericus Alammannie et 
imperatoris consanguineus, qui in Maguntina ecclesia erat electus, 
nolens Octauiani et imperatoris scismati consentire, ecclesiam 
suam deserens, ignorante imperatore, ad Alexandrum papam 
in Franciam festinus aduenit, quem papa satis benigne recipiens, 
postmodum secus Romam usque deduxit; dehinc in cardinalem 
et Sabinensem episcopum promouit, postremo in Maguntinum 
archiepiscopum sublimauit. Quo audito imperator ira 
commotus, Christianum cancellarium in Maguntina ecclesia fecit 
eligi, et a suis suffraganeis consecrari. Dum autem Alexander 
papa demoraretur in Francia et in ecclesiis Dei ecclesiastica iura 
disponeret, Octauianus Luzze mortuus est. Cui Guido Cremensis 
auctoritate Raynaldi cancellarii imperatoris successit, et a suis Paschalis 
est ordinatus. 
[/p] 
[p xml:id="g251.5-252.2"] 
Interea rex Wilhelmus, sedata Sicilia, congregato per mare 
et per terram exercitu, in Apuliam uenit, et primo Tabernas in 
ore gladii cepit atque detruxit. Dehinc Tarentum ueniens ipsum 
obsedit et habuit, in quo uindictam maximam de suis proditoribus 
fecit. Post hec exercitum suum uersus maritimam Apulie 
direxit. Quod audiens comes Robbertus, qui tunc apud Salpas 
cum suo exercitu morabatur, metuens ne barones Apulie ipsum 
solito more relinquerent, in Abrutium est reuersus. Quo cognito, 
rex Wilhelmus Riccardum de Saya cum magno exercitu post 
eum misit. Sed comes Robbertus, utpote uir astutus et sapiens, 
ante aduentum illius regnum exire curauit. Rex autem Wilhelmus 
usque Sanctum germanum cum suo exercitu uenit, comitem 
Riccardum de Aquila a regno expulit, et Montem archanum, 
quem ipse de nouo edificauerat, a galiotis suis capi fecit et destrui, 
in quo uxorem eius et filium comprehendit. Et sic recuperata 
tota terra, Salernum uenit. Et quia indignatus erat Salernitanis 
ciuibus, urbem intrare noluit, sed iuxta eam tentoria fixit. 
Cepit autem a ciuibus magnam pecuniam petere, quam cum illi 
statim soluere non possent, inuenta occasione plurimum indignatus, 
quosdam ex eis suspendi fecit, cominatus aliis, quod nisi 
pecuniam cito soluerent, urbem dextrueret. 
Beatus autem apostolus Matheus, qui Salernitane ciuitati a 
Deo patronus datus est et defensor, ciuitatem suam in tanto discrimine 
non reliquit. Nam cum rex in eo esset proposito, quod 
multa mala Salerno inferret, media die cum tanta esset celi serenitas, 
quod nulla in aere nubes appareret, subito a septemtrione 
uentus ualidus cum ingenti pluuia et turbo impetuosus erupit, 
qui totius exercitus tentoria uniuersa deiecit et tentorium regium 
in eminenti positum sic a loco, in quo fixum fuerat, impulit 
et commouit, quod regem dormientem pene prostrauit. 
Expergefactus rex et tanta inundatione attonitus cepit fugere et 
apostoli auxilium inuocare et uix in quodam paruo tentorio 
se recepit. Et licet rex animi sui timorem super hoc facto 
dissimularet, magnates tamen curie et uiri prudentes manifeste 
nouerunt hoc miraculum uirtute apostolica perpetratum; apostolus 
enim in hoc facto et commisso sibi populo et regi manifeste 
consuluit, dum et commissum sibi populum a periculo 
eruit, et regem ne propositum malum perficeret impediuit. Rex 
ergo quod factum fuerat secum recogitans et indignationem 
apostolicam pertimescens, cum se moraturum circa Salernum 
aliquantulum disposuisset, mutato proposito, altera die galeas intrauit 
et festinanter in Siciliam rediit. 
[/p] 
[p xml:id="g252.3-253.2"] 
Interea Romani, morte Octauiani cognita, nuntios suos ad Alexandrum 
in Franciam transmiserunt, affectuose rogantes ut ad 
Urbem rediret et commissum sibi populum uisitaret, quia ipsi 
eum cum honore et deuotione reciperent. Alexander autem credens 
hoc sibi et ecclesie profuturum, Magalonem uenit, et preparata 
quadam magna naui, que erat Hospitalis, cum eam pene 
omnes cardinales intrassent, et papa cum paucis cardinalibus 
cum galea Nerbonensium eamdem nauim ascensurus ueniret, 
galee Pisanorum, que illi parauerant insidias, repente apparuerunt. 
Quibus uisis papa cum galea sua festinus Magalonem rediit, 
galee autem Pisanorum nauim, in qua erant cardinales, circumdederunt, 
et non inuento ibi apostolico, eam in pace liberam 
abire permiserunt, que uento flante secundo, primo Panormum 
dehinc Messanam applicuit. Non multo post Alexander papa 
cum cardinalibus qui remanserant et Maguntino archiepiscopo 
quandam minorem nauim intrauit et alto se committens pelago, 
licet multis exagitatus procellis, saluus tamen cum omnibus suis 
Messanam Domino ducente, peruenit. Quo cognito rex Wilhelmus, 
qui tunc erat Panormi, nuntios suos cum muneribus ad 
papam transmisit, et eum cum quinque galeis usque Romam 
conduci precepit. Qui Salernum ueniens, a Romoaldo Salernitano 
archiepiscopo et toto populo ciuitatis cum debita est reuerentia 
et honore susceptus. Qui postmodum cum eisdem galeis 
usque Tyberim, et Tyberim usque ad Sanctum paulum cum 
omnibus cardinalibus uenit. Cui clerus et Romanus populus 
obuiantes, ipsum cum magno honore et gloria usque Lateranum 
unanimiter conduxerunt. 
Eo tempore rex Wilhelmus palatium quoddam altum satis et 
miro artificio laboratum prope Panormum beneficari fecit, quod 
Sisam appellauit, et ipsum pulchris pomiferis et amenis uiridariis 
circumdedit, et diuersis aquarum conductibus et piscariis satis 
delectabile reddidit. 
[/p] 
[p xml:id="g253.3-254.5"] 
Rex autem Wilhelmus circa quadragesimam 
fluxu uentris et molestia cepit affligi, quam passionem 
cum aliquanto tempore occultasset, circa mediam quadragesimam 
eadem passione crescente, credens se moriturum, penitentiam 
et confessionem accepit, quosdam de captiuis liberauit, 
redemptionem pecunie, quam Apulie imposuerat, condonauit, 
testamentum fecit, in quo Wilhelmum filium suum maiorem 
totius regni heredem instituit. Enrico alteri filio principatum 
Capue, quem concesserat, comfirmauit, pecuniam magnam 
expendendam pro salute anime sue dereliquit; Margaritam reginam 
uxorem suam, totius regni et filiorum suorum tutricem et 
gubernatricem pariter ordinauit, Riccardum uero Siracusanum 
electum et Matheum suorum notariorum magistrum, uiros utique 
legales, prouidos et discretos, illius et filiorum suorum consiliarios 
et familiares esse disposuit. 
Sed cum predicta passio ingrauesceret, rex Wilhelmus 
Romualdum Salernitanum archiepiscopum, qui in 
arte erat medicine ualde peritus, ad se uocari precepit. Qui ad 
eum circa Pascha ueniens, ab ipso honorifice est susceptus, cui 
multa salutaria medicine consilia tribuit. Sed ipse sui ingenii auctoritate 
confisus, sibi nonnisi que ei oportuna uidebantur medicamina 
adhibebat. Unde accidit quod Sabbato ante octauas Pasche 
emitritea illum febris inuasit, et inualescente passione mortuus 
est et sepultus est in cappella beati Petri in palatio suo. Defunctus 
est autem rex Wilhelmus anno uite sue quadragesimo 
sexto, anno autem regni sui, quo cum patre suo et per se regnauerat 
XV, mense X, anno autem ab incarnatione Domini MCLXVI, 
indictione XIV mense Madii, septimo die intrantis eiusdem mensis 
circa horam nonam. 
Fuit autem rex Wilhelmus pulchra facie et decorus aspectu, 
corpore pinguis, statura sublimis, honoris cupidus et elatus, in 
preliis per mare et terram uictoriosus, regno suo odibilis et plus 
formidini quam amori, in congreganda pecunia multum sollicitus, 
in expendenda non adeo largus, fideles suos diuitiis et honoribus 
extulit, infidelibus supplicia intulit et de regno exulare coegit. 
Diuino officio extitit multum intentus et personas est ecclesiasticas 
plurimum ueneratus. Cappellam Sancti petri, que erat in 
palatio, mirabilis musidii fecit pictura depingi, et eius parietes 
pretiosi marmoris uarietate uestiuit et eam ornamentis aureis et 
argenteis et uestimentis pretiosis ditauit plurimum et ornauit. 
Clericos in ea multos et prebendas instituit, et diuinum in illa 
officium decenter et tractatim et cum Dei reuerentia et timore 
celebrare disposuit. 
[/p] 
[p xml:id="g254.6-254.22"] 
Quo defuncto, Wilhelmus filius eius maior natus, annos duodecim, 
illi in regno successit. Hic autem secundo die post mortem 
patris, ex mandato regine, consilio archiepiscoporum et episcoporum 
et baronum et populi in regem est promotus. Nam eo 
die cum maxima gloria et apparatu regio ad ecclesiam beate Marie 
de Panormo ueniens, assistentibus plurimis archiepiscopis et 
episcopis et baronibus, a Romualdo secundo Salernitano archiepiscopo 
in regem unctus est et coronatus. Postmodum uero 
cum magno honore et totius populi gaudio et letitia ad palatium 
rediit coronatus. Regina uero, utpote mulier sapiens et discreta, 
manifeste cognoscens animos populi sui, propter molestias 
quas a rege Wilhelmo passi fuerant, plurimum esse turbatos, illos 
ad amorem et fidelitatem filii sui beneficiis credidit prouocandos. 
Inde est, quod salutari usa consilio, carceres aperuit, 
captiuos plurimos liberauit, liberatis terras restituit, debita relaxauit, 
comites et barones, qui de regno exulauerant, reuocauit 
in regnum, et eis terras sublatas reddidit. Ecclesiis, comitibus, baronibus, 
militibus terras multas regia liberalitate concessit. His 
autem et plurimis aliis beneficiis, totius populi sui animos in 
fidelitatem et dilectionem filii sui uehementer accendit, ita quod 
de fidelibus fideliores et de deuotis deuotiores effecit. 
Eodem tempore gaytus Petrus eunuchus et magister camerarius 
palatii cum quibusdam aliis fugam petiit, et ad regem de 
Morrocho ueniens multam secum pecuniam transportauit. 
[/p] 
[p xml:id="g254.23-255.9"] 
Emmanuel autem imperator Constantinopolitanus, cognita 
morte regis Wilhelmi, nuntios suos ad regem Wilhelmum 
iuniorem in Siciliam misit, mandans quod libenter cum 
eo pacem innouaret, et filiam suam unicam et heredem sui imperii simul 
cum imperio illi in uxorem traderet. Rex autem et regina, 
habito consilio, frequentes pro hoc negotio legatos ad imperatorem 
misit et recepit, pacem cum eo pristinam innouauit, negotio 
parentele propter multa capitula, que interueniebant, indiscusso 
manente. 
Rex autem Wilhelmus propter multa beneficia, que ipse et 
regina suo populo contulerunt, multum cepit a suis hominibus 
diligi et regnum suum in pace et tranquillitate tenere. Eo tempore 
Enricus naturalis frater regine in Siciliam ad regem uenit, cui 
rex comitatum Montis caueosi et unam de filiabus regis Rogerii 
in uxorem concessit. His etiam diebus Stephanus filius comitis 
de Percia, clericus et consanguineus regine, in Sicilia ad regem 
uenit, quem rex et regina primo cancellarium, post hec in Panormitana 
ecclesia eligi fecerunt. Qui in breui spatio temporis 
tantam regis et regine gratiam et familiaritatem optinuit, quod 
totum regnum pro suo arbitrio disponebat. 
[/p] 
[p xml:id="g255.10-256.11"] 
Hoc autem tempore Fredericus imperator Teutonicorum iterum 
Italiam intrauit, et per partes Marchie usque Anconam uenit 
et eam obsedit. Misit etiam Raynaldum cancellarium et Andream 
de Rupecanina cum quadam parte sui exercitus usque Tusculanum, 
ut pape Alexandro et Romanis guerram inferrent. Romani 
uero superbi et elati, plus iusto de suis uiribus presumentes, inconsiderate 
et inordinate super Teutonicos irruerunt. Teutonici 
uero positis insidiis ex aduerso, Romanos expugnauerunt, et 
multi ex eis capti sunt et occisi. Reliqui uero fugientes uix in Urbem 
se recipere potuerunt. Quod factum Alexandrum papam et 
omnes ciues Romanos plurimum perturbauit, et eis timorem 
uehementer incussit. Cancellarius autem nuntios ad imperatorem 
misit, mandans ut cito ad Urbem ueniret, quia eam posset 
pro sua uoluntate disponere. Qui licet Anconam iam expugnasset, 
et in eo esset, ut terram Wilhelmi regis inuaderet, festinus 
tamen in Augusto ad Urbem rediit, et iuxta ecclesiam beati Petri 
sua castra locauit. Romani uero tum pro morte parentum suorum, 
tum quia multi ex eis ab imperatore capti detinebantur, ei 
resistere non potuerunt. 
Unde imperator, hac occasione inuenta, armata manu ecclesiam 
beati Petri uiolenter inuasit. Porticum, quod erat ante ecclesiam, 
comburi fecit, Guidonem Cremensem in ecclesiam induxit 
et eum ibidem missam canere fecit. Quo cognito, Alexander papa, 
qui tunc in turri Cartularie morabatur, in habitu peregrini 
cum paucis Urbem exiit, et Gaietam usque peruenit, et ibi assumpto 
pontificali habitu, Beneuentum ueniens a ciuibus eiusdem 
ciuitatis honorifice est receptus. Deus autem iniuriam apostolo 
Petro illatam et ecclesie sue uiolationem condigna pena 
multauit, nam incontinenti mortalitas maxima exercitum imperatoris 
inuasit, ita quod cancellarius et Carolus Corradi filius, et 
multi nobiles, et maxima pars exercitus sui in breui spatio temporis 
interiit. Quod imperator uidens et Dei uindictam manifeste 
cognoscens, relicto apud Urbem prefecto, uix cum paucis tristis 
et merens in Alamanniam rediit. 
[/p] 
[p xml:id="g256.12-258.13"] 
Rex autem Wilhelmus, ut prediximus, propter multa beneficia, 
que ipse cum matre sua regno contulit, ab hominibus suis 
cepit multum diligi, et regnum suum uiriliter in pace tenere. 
Stephanus autem cancellarius primo quidem omnibus se humilem 
et benignum exhibuit, postmodum uero in superbiam elatus, 
consilio prauorum hominum, indigenas terre cepit habere 
odiosos pariter et suspectos. Qui circa natiuitatem Domini cum 
rege et regina et magnatibus curie Messanam uenit. Gilbertus 
etiam comes Grauine, regine et cancellarii consanguineus, qui 
tunc capitaneus erat totius Apulie, cum magna manu militum 
Messanam accessit. Cancellarius autem, habito cum eo consilio, 
comitem Enricum fratrem regine capi fecit, et apud Regium 
custodiri, imponens ei, quod ipse cum multis mortem cancellarii 
et comitis Gilberti iurasset. Pro qua occasione Riccardus comes 
de Mulisio, Bartholomeus de Parisio, Iohannes de Sinopolim 
et multi alii capti sunt et in custodia positi. 
Quod factum animos hominum regni non modicum perturbauit. 
Post hec consilio et auxilio cancellarii Gilbertus comes 
Grauine comitatum Loritelli cum omnibus suis pertinentiis a rege 
optinuit et in Apuliam cum honore recessit. Cancellarius uero 
cum rege et regina circa Pascha Panormum rediit, dehinc non 
multis transactis diebus Matheum magistrum notarium 
domni regis et familiarem sine causa capi fecit. Quod factum 
graue resedit omnibus et molestum, quia predictus Matheus 
homo erat sapiens et discretus, et in aula regia a puero enutritus, 
et in agendis regiis probate fidelitatis inuentus. Infra octauas 
autem Pasche populus Messane in tumultum conuersus Regium 
iuit, et comitem Enricum de carcere eduxit, comitem etiam 
Riccardum qui apud Taurimenium tenebatur in carcere liberauit, 
et Oddonem Quarellam clericum cancellarii et eius familiarissimum, 
qui tunc erat Messane, occidit. Quo audito populus Panormi 
similiter in sedicionem uersus, insultum in cancellarium 
fecit, et eum cum omnibus suis in turri campanarum per diem 
unum obsedit, altera autem die ex mandato regis et regine cum 
quibusdam de suis galeam intrauit. Sed cum uenisset Lecatam, 
galea fracta est. Qui postmodum nauim ingressus in Ierosolimam 
uenit, et ibi non multo tempore demoratus interiit. 
Gilbertus etiam comes Loritelli cum Berteraimo filio suo 
comite Andrie cum omnibus suis terram abiurauit, et Ierosolimam 
perrexit. Comes uero Enricus et comes Riccardus, postquam 
de carcere exierunt, simul cum Messanensibus cum uiginti 
galeis Panormum uenerunt. Quibus rex gratiam suam reddidit 
et sublatas terras restituit. Postquam autem cancellarius et comes 
Gilbertus de terra exierunt, terra in pace et tranquillitate remansit. 
Recedente autem cancellario, clerus Panormitane ecclesie 
Gualterium eiusdem ecclesie canonicum et Agrigentinum decanum 
et regis magistrum sibi in pastorem unanimiter elegerunt. 
Qui cum regni esset negotiis applicatus et ob hoc a regis 
latere facile non posset discedere, Alexander papa a rege satis affectuose 
rogatus, illius amore et gratia predictum electum concessit 
a suis suffraneis consecrari, et per Iohannem Neapolitanum 
cardinalem suum pallium illi transmisit. Qui recepto ab 
eo sacramento obedientie, pallium illi de more concessit. Robbertus 
uero comes de Loritello, qui frequenter regis Wilhelmi 
gratiam postulauerat nec potuerat impetrare, nouissime frequentes 
litteras et nuntios regi Wilhelmo iuniori transmisit, humiliter 
postulans ut ei amorem suum et gratiam restitueret. Rex 
autem et regina solita pietate eius miserti illum in suam gratiam 
receperunt, cui etiam rex liberalitate sua comitatum Loritelli, 
sicut pater suus illi concesserat, reddidit, et de habundantia gratie 
plenioris comitatum Conuersani illi adiecit. 
[/p] 
[p xml:id="g258.1-258.7surplus"] 
Recedente autem cancellario, clerus Panormitane ecclesie 
Gualterium eiusdem ecclesie canonicum et Agrigentinum decanum 
et regis magistrum sibi in pastorem unanimiter elegerunt. 
Qui cum regni esset negotiis applicatus et ob hoc a regis 
latere facile non posset discedere, Alexander papa a rege satis affectuose 
rogatus, illius amore et gratia predictum electum concessit 
a suis suffraganeis consecrari, et per Ioannem Neapolitanum 
cardinalem suum pallium illi transmisit. Qui recepto ab 
eo sacramento obedientie, pallium illi de more concessit. 
[/p] 
[p xml:id="g258.14-258.19"] 
Eo tempore in Sicilia terremotus factus est maximus, ita quod 
castrum Siracusanum pro maxima parte cecidit. Ciuitas etiam 
Catheniensium a fundamentis euersa ruit. Ecclesia etiam sancte 
Agathes corruens, episcopum cum quadraginta quinque monachis occidit. Lentinum 
etiam Mohec, et multa alia castra Sicilie pro terre motu 
corruerunt. Apud Messanam etiam maximus et manifestus terre 
motus fuit. Hoc autem factum est anno dominice incarnationis MCLXVIII, indictione 
II, mense Februarii, in uigilia beate Agathes. 
[/p] 
[p xml:id="g259.1-259.20"] 
Interea Guido Cremensis, qui et Paschalis dictus est, mortuus 
est. Cui successit intrusus quidam Tusculanensis episcopus, 
Iohannes de Struma nomine, qui et Calixtus a suis appellatus est. 
Papa autem Alexander, uir catholicus et honestus, cum suis cardinalibus 
apud Beneuentum morabatur, et ibi ab imperatore Grecorum, 
a rege Francie et Anglie, et a prelatis ecclesiarum nuntios 
recipiens, negotia ecclesiastica sapienter et prouide disponebat. 
Post hec Campaniam rediit, et rogante Ionatha domino Tusculani 
et eiusdem loci ciuibus, eandem ciuitatem in sua protectione 
recepit, et ad illam cum cardinalibus et tota curia sua perrexit, 
et prenominato Ionathe de eadem ciuitate concambium tribuit. 
Quod factum Romanis multum displicuit, recolentes enim dampna, 
iniurias et mortes suorum ciuium, quas Tusculanenses cum 
Raynaldo imperatoris cancellario eis intulerant, indignati sunt 
plurimum et turbati, quod Alexander papa Tusculanum, quam 
ipsi dextruere nitebantur, in sua protectione receperat; et ob 
hoc inter eos et predictum papam guerra maxima est exorta. 
Que cum aliquando tempore perdurasset, Romani utpote callidi 
et dolosi, benignitatem Alexandri pape circumuenientes, promiserunt, 
quod eum tamquam patrem et dominum in Urbe reciperent, 
et mandatis suis libenter obedirent, si prenominate ciuitatis 
muros dextrui pateretur. Alexander autem papa eorum promissionibus 
et uerbis fidem adhibens, muros predicte ciuitatis passus 
est dirui. Quo facto Romani uoto suo potiti, quod pape promiserant 
adimplere noluerunt. Papa uero a Romanis se circumuentum 
plurimum condolens, turrim Tusculanorum fossis et 
muris circumuallari fecit, et relicta ibi militum et peditum competenti 
custodia, Anagniam rediit, et ibi multo est tempore demoratus. 
[/p] 
[p xml:id="g259.21-261.15"] 
Illis autem diebus Thomas Cantuariensis archiepiscopus, uir 
religiosus et Deum metuens, dum pro libertate et ecclesiarum 
iustitiis Henrico regi Anglie uiriliter repugnaret, de Anglia exire 
compulsus ad regem Lodouicum uenit in Franciam, qui eum ob 
sue religionis reuerentiam satis officiose recepit, et per aliquos 
annos in terra sua detinuit, et que erant illi necessaria, 
liberalitate regia ministrauit. Tandem Alexandri pape precibus, et 
eiusdem regis interueniente gratia, ad pacem regis Anglie Thomas 
Cantuariensis archiepiscopus rediit, et ad ecclesiam suam 
eo est permittente reuersus. Transacto autem aliquanto tempore, 
rex Anglie suggestione prauorum hominum cepit personas ecclesiasticas 
molestare et ecclesiis sua iura subtrahere. Quod ubi 
archiepiscopus comperit, ab equitatis tramite non declinans, 
omni timore postposito, cepit se ei pro iustitia recta fronte opponere, 
et tanquam bonus pastor pro liberando grege regi uerbo 
et opere contraire. Cumque hec discordia de die in diem cresceret, 
et Cantuariensis archiepiscopi dicta simul et facta regem 
plurimum pregrauarent, quidam milites Anglie, uidelicet Ugo 
de Moruille, Wilhelmus de Traci, Renaldus filius Ursi, Riccardus 
Britto, Robbertus de Broch regi in hoc placere credentes, 
sacerdotalis reuerentie et diuini timoris obliti, altera die post festum 
Innocentium Thomam Cantuariensem archiepiscopum ante 
altare maioris ecclesie stantem pariter et orantem, ensibus 
percutientes in capite, occiderunt. Moxque nemine persequente, 
sed sola illos commissi homicidii conscentia remordente, 
sunt in fugam conuersi. Cum autem monasterium et ciuitatem 
tanti sceleris fama replesset, cateruatim monachi, clerici, layci 
ad maiorem ecclesiam concurrentes, quod dictu nefas est, pastorem 
suum iuxta altare occisum crudeliter reppererunt. Tandem 
copiosas lacrimas profundentes, dantes ex alto suspiria corde et gemitus, 
Christi pontificem in eadem ecclesia cum ymnis et laudibus 
sepulture honorifice tradiderunt. Iustus autem et miserator 
Dominus, qui sanctos suos non solum in futuro sed etiam in 
hoc seculo sepe remunerare consueuit, Thomam archiepiscopum, 
qui pro testimonio ueritatis occisus fuerat, et quem pena 
simul et causa martirem fecerat, multis signorum indiciis et 
nouis miraculorum argumentis toti mundo celebrem reddidit et 
famosum. 
Cumque ad aures Alexandri pape miraculorum eius certa fama 
et ueridica peruenisset, communicato fratrum suorum consilio, 
prenominatum archiepiscopum auctoritate apostolica canonizauit 
in martyrem et ipsum in catalago martyrum scribi et 
eius martyrium in die sui anniuersarii per omnes ecclesias precepit 
annis singulis sollempniter celebrari. Rex autem Anglie 
audiens, quod sceleris in archiepiscopum perpetrati, tanquam 
illius rei fuisset conscius, opinio eum quodammodo uulgaris 
attingeret, et mendax illum sine culpa fama morderet, de sue innocentie 
puritate confisus, quosdam de episcopis suis et clericis 
Anagniam ad Alexandrum papam direxit. Qui coram eo et suis 
cardinalibus, tactis sacrosantis euangeliis, publice iurauerunt, 
quod prenominatus rex ab effusione iusti sanguinis erat innoxius 
et a communione commissi criminis prorsus extiterat alienus. 
Milites autem illi, qui in Christi pontificem cruentas manus inicere 
non timuerunt, redeuntes ad cor, et reatum suum et malitiam 
recolentes, ad pedes Alexandri pape humiliter aduenerunt, 
et se reos, se esse impios publice proclamantes, penitentiam de 
commisso scelere postulabant. Quos papa de admissa nequitia 
uehementer redarguit, et uenturum Dei iudicium super eos, nisi 
digne penituissent, comminando promisit. Quibus etiam dedit in 
mandatis, ut discalciati et ciliciis induti, Ierosolimam pergerent, 
et sacra loca cum dolore et gemitu uisitarent, dehinc ad Montemnigrum, 
qui Antiocene ciuitati adiacet, festinanter accederent, 
ibique solitarii in ieiuniis, uigiliis, orationibus et lamentis 
omni uite sue tempore perdurantes, de tam immani scelere penitentiam 
agerent et Dei misericordiam iugiter postularent. 
[/p] 
[p xml:id="g261.16-262.7"] 
Eo tempore cum Emmanuhel imperator Constantinopolitanus 
frequentibus nuntiis delegatis filiam suam Zura Mariam Wilhelmo 
regi Sicilie in uxorem tradere promisisset, tandem ex conuentione 
utriusque partis factum est, quod imperator, presentibus 
legatis eiusdem regis, in anima sua iurare fecit, et iuramentum 
suum magnatum suorum iureiurando firmari, quod in termino 
et loco ab utraque parte prefixo filiam suam regi pro uxore 
transmitteret. Et simile iuramentum ex parte regis et suorum familiarium 
de filia imperatoris recipienda prestitum est et iuratum. 
Quo facto, rex Wilhelmus, utpote uir legalis et Deum metuens, 
iuramentum suum obseruare desiderans, simul cum Henrico 
fratre suo Capuanorum principe Tarentum uenit, et ibi nuntios 
imperatoris cum eius filia in prefixo loco et termino aliquandiu 
expectauit. Dehinc ad Sanctum angelum in Monte gargano 
orationis studio deuotus princeps accessit, et post hec Barolum 
rediit, et ibi aliquantis diebus demoratus est. Sed imperator 
iuramenti sui et promissionis oblitus, filiam suam regi statuto 
loco et termino non transmisit. Quo rex cognito per terram 
Beneuentanam transiens, Henricum Capuanorum principem fratrem 
suum, quia infirmus erat, Salernum misit, et ipse primo Capuam 
dehinc Salernum uenit. Prenominatus autem princeps galeam 
ingressus Panormum rediit, et ibi corporis inualescente 
molestia, anno uite sue tercio decimo mortuus est, et in ecclesia 
Sancte marie de Panormo iuxta sepulchrum regis Roggerii aui sui 
honorifice est sepultus anni Domini MCLXXII et medio mense 
Iunii, indictione V. Rex autem cum aliquantis diebus Salerni moram 
fecisset, simul cum Gualterio uenerabili Panormitano archiepiscopo, 
et Matheo uicecancellario galeas ingressus Panormum 
rediit, ubi principis fratris sui morte cognita, primo, sicut 
debuit, carni et nature compassus multum doluit, dehinc, sicut 
decuit, rationi et suorum fidelium consiliis acquiescens, sui meroris 
in Domino consolationem accepit. 
[/p] 
[p xml:id="g262.8-262.16"] 
Anno Domini M Fredericus autem Romanorum 
imperator recolens et alta mente reuoluens iniurias sibi a 
Lombardis frequenter illatas, et quod pene contra eum omnes 
coniurassent, et quod Mediolanenses, eo prohibente, Mediolanum 
reedificassent, et Alexandrini ciuitatem suam de nouo edificare 
cepissent, primo Christianum cancellarium suum et Maguntinum 
archiepiscopum, uirum utique prouidum et discretum 
et in negotiis bellicis apprime eruditum, per montana Lombardie 
et Ianuam usque in Tusciam et marciam Ancone direxit. 
marchione Montisferrati et Papiensibus et quibusdam aliis Lombardis 
ipsum affectuose rogantibus, collecta magna multitudine 
Brebitionum et aliorum conductitiorum militum, Italiam potenter 
intrauit. 
[/p] 
[p xml:id="g262.17-266.4"] 
Anno dominice incarnationis M Primo autem 
ingressu suo Astensem ciuitatem, Taurinum et uicinas ciuitates, 
ipsis se sponte reddentibus, occupauit. Dehinc markionis 
Montisferrati et Papiensium suggestione Alexandriam ciuitatem 
obsedit. Multi enim nobiles et populares uiri de terra prenominati 
markionis oriundi, plures iniurias et molestias perpessi, 
illius insolentiam perpeti non ualentes, relictis habitationibus 
suis in quadam planicie pariter conuenerunt, et adiuuantibus 
eos Mediolanensibus et aliis Lombardis, in eadem planicie ciuitatem 
de nouo edificare ceperunt, et eam ob reuerentiam pape 
Alexandri Alexandriam uocauerunt. Cum autem hec ciuitas ab 
imperatore fuisset obsessa, propter sui nouitatem necdum tota 
erat fossatis circumdata et domus eius erant palea cooperte, unde 
et a Teutonicis in contemptum et ironiam, Palearum ciuitas 
est appellata, que postmodum in conflictu bellico ferrea est 
inuenta. 
Imperator autem, animantibus eum Papiensibus et markyone, 
cepit ciuitatem uiriliter impugnare, machinas circumquaque 
instruere, fossata diruere et replere, et eam frequentibus insultibus 
molestare, credens illam in breui tempore pro suo arbitrio 
optinere. Sed Alexandrini, utpote uiri fortes et ad bella doctissimi 
et pro libertate pugnantes, ceperunt imperatori animose resistere, 
fossas suas defendere et illius machinas suis machinis 
oppugnare. Super autem yeme, que solito asperior 
inorruerat, adeo quo pro inundatione ualida et algore nimio de 
equis et hominibus plures extingueret, imperator tamen 
in suo proposito perseuerans, noluit ab obsidione 
recedere, sed eam frequentibus preliis et insultibus uariis non destitit 
impugnare. Adueniente autem Pascha, in die Parasceue et 
Sabbati sancti propter dierum reuerentiam imperator eis imaginariam 
tegruam concessit; cumque Alexandrini sub occasione 
tregue sue ciuitatis custodiam aliquantulum neglexissent, imperator, 
nacta oportunitate, nescientibus Alexandrinis, fossas et 
cuniculos sub terra fieri iussit, et per eos armatos milites intrare 
fecit, ut ex improuiso de cuniculis repente erumperent et cituitatem 
huius fraudis nesciam occuparent. Sed mox ut Alexandrini 
hoc perceperunt, arreptis armis, ceperunt 
introeuntibus Teutonicis uiriliter repugnare. Sed operante diuina 
potentia, quedam pars fossati subito corruit, et eos, qui in 
cuniculis et foueis erant, oppressit pariter et extincxit. Quo cognito, 
Alexandrini foras egressi, castrum ligneum armatis militibus 
plenum, quod imperator credebat in ciuitatem inducere, immisso 
igne simul cum militibus combusserunt. Imperator autem sua 
spe et intentione frustratus, et de morte suorum uehementer afflictus, 
non ualens ultra progredi, se intra castra recepit. 
Lombardi autem et alii, qui cum Alexandrinis coniurauerant, 
oppressione ciuitatis cognita, magna militum et peditum multitudine 
congregata, ad eius liberationem festinare ceperunt, et secundo 
die post Pascha circa Alexandriam castra metati sunt. Quo 
cognito, imperator eis obuiam, relicta ciuitatis obsidione, perrexit. 
Cumque hinc et inde acies forent militares disposite et in 
eo essent ut pariter dimicarent, religiose quedam persone et uiri 
sapientes inter imperatorem et Lombardos hunc modum concordie 
tractauerunt: ut Lombardis, dimissis armis, imperatoris 
tanquam domini sui gratiam humiliter postularent, dehinc tres 
prudentes uiri ex parte imperatoris et tres ex parte Lombardorum 
eligerentur, quorum dispositione et arbitrio eorum deberet 
pax et concordia terminari. Cumque hoc pactum et imperatori 
et Lombardi non modicum placuisset, imperator Papiam rediit, 
et Lombardi ad propria sunt reuersi. 
Imperator interim nuntios ad Alexandrum papam apud Anagniam 
direxit, rogans ut aliquos de fratribus suis ad eum in 
Lombardiam mitteret, qui simul cum Lombardis tractande pacis 
colloquio interessent. Papa uero, consilio habito, Hubaldum Hostiensem 
et Bernardum Portuensem episcopos, et Willelmum 
Papiensem cardinalem Sancti petri ad uincula in Lombardiam 
misit, ut simul cum Lombardis pacem ecclesie et Italie pertractarent. 
Qui uenientes, habito Lombardorum consilio, diu cum imperatore 
pacis colloquium habuerunt. Sed cum neque cardinales 
neque Lombardi aliquem fructum pacis ab imperatore consequi 
potuissent, cardinales et Lombardi infectis negotiis ad propria 
redierunt. 
Imperator autem spe pacis consequende frustratus, de nouo 
guerram Lombardis facere cepit et Alexandriam modis quibus 
poterat infestare. Lombardi autem e conuerso ceperunt illi pro 
posse resistere et Alexandrinis opem et auxilium pro uiribus ministrare. 
Et quia imperator multos de suis et fame et bello ammiserat, 
et repugnante horrore yemis, in obsidione Alexandrie stare 
non poterat, se cum suis intra Papiam recepit, et nacta oportunitate 
temporis, frequenter circa Alexandriam discurrebat, eius 
labores et uineas deuastabat, capiebat ciues, et dampna eis quantacumque 
poterat inferebat. Alexandrini autem tum per se tum 
Lombardorum auxilio ei uiriliter resistebant, et uicina loca, que 
ei fauebant, inpugnare et destruere non cessabant. Imperator 
uires suas debilitatas et militiam suam pro maiori 
parte defecisse considerans, frequentes nuntios principibus suis 
in Alamanniam direxit, rogans atque precipiens, ut ei, misso militari 
auxilio, proxima estate succurrerent, quo se posset ab iniuria 
illi a Lombardis illata uiriliter uindicare. 
Christianus autem prenominati imperatoris cancellarius, 
quem ipse in Tuscia premiserat, sicut uir prouidus et discretus, 
partim uiribus, partim precibus Tusciam pacificauit, et imperatoris 
preceptum iurare fecit. Dehinc ad ducatum Spolitinum et ad 
Markyam ueniens, multa castra regionis illius depopulatus est 
et cepit Asisiam ciuitatem et Spolitinam suo dominio subdidit. 
Anconam cum Uenetis tempore longo obsedit, credebat enim 
Grecum quemdam Constantinopolitani imperatoris nuntium, 
qui in eadem ciuitate erat, cum sua pecunia capere; sed quia 
ciues eiusdem ciuitatis ei uiriliter resistebant, et comitissa de 
Berthenora cum Willelmo de Markysella nobili Ferrariensi catanio, 
cum magna multitudine militum et peditum ad succursum 
eiusdem ciuitatis ueniebat, non potuit quod intendebat perficere, 
sed recepta ad Anconitanis magna pecunia, ab obsidione recessit. 
Interea predictus cancellarius ex mandato imperatoris nuntios 
ad Willelmum Sicilie regem transmisit, suadens et postulans, 
ut ipse, imperatoris filia in uxorem accepta, cum eo pacem 
perpetuam faceret et ipsi se amicabiliter couniret. Sed rex 
Wilhelmus, utpote christianissimus et religiosus princeps, 
sciens hoc matrimonium Alexandro pape plurimum displicere 
et Romane ecclesie non modicam iacturam inferre, Deum et Alexandrum 
papam in hac parte reueritus, imperatoris filiam in 
uxorem et eius pacem recipere noluit. Quod factum imperator 
egre tulit et multum ad animum reuocauit. Sed non multo post 
imperatoris filia est defuncta. 
[/p] 
[p xml:id="g266.5-267.12"] 
Adueniente autem estate, Philippus Coloniensis archiepiscopus 
cum quibusdam principibus Alamannie et magna multitudine 
strenuorum militum per montana Cumarum Italiam intrantes, 
imperatori succurrere festinabant. Quo cognito, imperator 
eis obuiam perrexit, et simul cum illis uersus partes Mediolani 
ad deuastandum eorum segetes ire disponebat. Quo audito Lombardi, 
licet omnes suos nullatenus expectassent, imperatori obuiam 
ire ceperunt. Cumque exeuntes quoddam nemus ex insperato 
imperatori, qui militares acies iam ad bella parauerat, 
subito occurrissent, cum illo ceperunt habere conflictum. Sed 
quia non multi adhuc de Lombardis conuenerant, primo sunt 
ab imperatore in fugam conuersi. Pedites autem Mediolanenses 
cum paucis militibus, qui circa carrucam erant, fugere non ualentes, 
simul conglomerati stare ceperunt. Imperator autem uidens 
Lombardos milites aufugisse, pedestrem multitudinem, que 
remanserat, credidit facile superare. Cumque congregata sua militia 
super eos uellet irrumpere, illi oppositis clippeis et porrectis 
astis ceperunt eorum furori resistere, et ad se uenientes animose 
repellere. Cumque conflictus iste inter imperatorem et Lombardos 
pedites aliquandiu perdurasset, Lombardi, qui fugerant, 
resumptis uiribus et aliis, qui de nouo uenerant, sociati, ad pugnam 
sunt animose reuersi, et simul cum suis peditibus super 
imperatoris exercitum impetum facientes, ipsum in fugam unanimiter 
conuerterunt. Lombardi autem fugientes Teotonicos 
usque ad uicinum fluuium insecuti, multos eorum cedentes gladio, 
plurimos in flumine submerserunt. Deinde redeuntes ad 
castra, magnam imperatoris et exercitus eius suppellectilem 
occuparunt, et sic tanta potiti uictoria, circa Papiam castra metati 
sunt. Sed quia uictoria solet elationis spiritum ministrare, 
in eodem loco moram facere negligentes, ad propria 
sunt reuersi. 
Imperator autem cum in prenominata pugna uiriliter dimicasset, 
et fugientium pene ultimus extitisset, superueniente nocte 
delicuit, et cum aliquantis diebus fuisset absconditus et quo diuertisset 
esset incognitum, nocte cum paucis Papiam intrauit. 
Tunc uero manifeste Dei sibi repugnare potentiam, 
cuius ecclesiam et ministros persequi non cessabat, ad cor rediens, 
habito saniori consilio, Madeburgensem archiepiscopum, 
electum Guarnaciensiem et protonotarium suum cum Christiano 
cancellario, qui in partibus illis erat, ad Alexandrum papam 
pro consequenda pace Anagniam direxit. Qui cum aliquantis diebus 
fuisset papam et eius curiam moram fecissent, habito cum eo 
et paucis cardinalibus secreto nimis et priuato de modo et forma 
pacis consilio, hac lege et conditione proposita dissesserunt. Papa 
quidem Alexander, utpote uir religiosus et sanctus, pacem ecclesie 
affectuose desiderans, imitatus eum, qui ea, que in celis et 
que in terris sunt, sui sanguinis effusione pacauit, dignitatem sui 
officii et laborem sui corporis pro bono pacis et comodo non 
attendens, promisit per mare usque Rauennam uel Ueneciam 
pergere, et habito Lombardorum consilio, colloquium cum imperatore 
de bono pacis habere. 
[/p] 
[p xml:id="g267.13-268.6"] 
Eo tempore Emmanuel imperator Constantinopolitanus, congregato 
christianorum et paganorum militum et peditum, sagittariorum 
et balistarum infinito exercitu, brachium Sancti georgii 
transiens, terram soldani Yconii uiolenter inuasit, et partem eius 
non modicam occupauit. Soldanus autem de sua uirtute diffidens, 
per internuntios suos imperatoris amorem et gratiam satis 
humiliter postulauit, nec eam potuit impetrare. Cumque de recuperandi 
imperatoris gratia esset penitus desperatus nec ei posset 
in campo resistere, congregata suorum multitudine, in angustis 
locis, unde erat imperatoris exercitus transiturus, parauit insidias, 
et super eundem ex improuiso irruens, exercitum in fugam 
conuertit. Cepit ex eis multos Latinos, qui noluerunt fugere, 
fere omnes in ore gladii interemit, multos de consanguineis 
imperatoris retinuit pariter et occidit. Crucem dominicam, quam 
imperator secum detulerat, et sanctorum reliquias et spolia plurima 
atque thesaurum maximum occupauit. Tunc imperator, ammisso 
tanto exercitu, nullam uiam euadendi inueniens, cum soldano 
treuguas quales potuit fecit, et sic in terram suam, rebus et 
hominibus perditis, humilis et inglorius rediit, quod ex iusto Dei 
iudicio credimus prouenisse. Iustus enim iudex considerans, 
quod imperator, neglecta religione fidei, de filia sua illustri regi 
Sicilie tradenda in matrimonio, periurauerat, per inimicos fidei 
de eo uoluit uindicari, et indignum reputans crucem suam ab infideli 
principe debere seruari, passus est eam in ultionem imperatoris 
et iniuriam ab infidelibus occupari. Qui tamen eam cum 
magna reuerentia detinentes, facta treugua, imperatori honorifice 
remiserunt. 
[/p] 
[p xml:id="g268.7-269.6"] 
Interea rex Wilhelmus consilio pape Alexandri Heliam Traianum 
electum et Arnulfum Caputaquensem epicopum et Florium 
de Camerota regium iustitiarium ad regem Henricum in Angliam 
misit, ut ei Iohannam minorem filiam suam in uxorem daret. 
Rex autem Henricus pape Alexandri et principum suorum consiliis 
acquiescens, petitionis regie prebuit gratanter assensum, 
et filiam suam cum nuntiis eiusdem regis et principibus suis 
usque ad Sanctum egidium honeste transmisit. Quo cognito, rex 
Wilhelmus Alfanum Capuanum archiepiscopum et Riccardum 
Siracusanum episcopum et comitem Robbertum de Caserta cum 
XXV galeis ei obuiam misit. Qui uenientes ad Sanctum egidium, 
prenominatam regis filiam intra galeas recipientes, eam usque 
Neapolim deduxerunt. Sed quia puella, nauigationis insolita, 
fluctus maris pati non poterat, celebrato Neapolim dominice natiuitatis 
festo, per Salernum et Calabriam Panormum uenit, ibique 
a rege Wilhelmo et magnatibus suis, sicut decuit, satis est 
honeste suscepta. Conuocatis rex Wilhelmus proceribus 
Sicilie et magna populi multitudine, prenominatam filiam 
regis Anglie in cappella sua desponsauit, et se et eam gloriose coronari 
fecit, et sollempnes de illa nuptias celebrauit anno dominice 
incarnationis MCLXXVI, mense Februarii, indictione X. 
[/p] 
[p xml:id="g269.7-270.4"] 
Papa autem Alexander in Lombardiam iturus, ante festum Natiuitatis 
Hubaldum Hostiensem episcopum et Raynerium cardinalem 
in Lombardiam premisit, ut Lombardorum consilio securitatem 
ab imperatore reciperent, ut ipse cum omnibus suis et 
quicumque ad eum ire uellent, secure et sine dampno aliquo 
pergere possent. Uenientes autem ad imperatorem, ab eo honorifice 
sunt recepti, et presentibus eis et Lombardis, treugue et securitates 
hinc inde sunt prestite, et ut colloquium tractande pacis 
apud Bononiam fieret, utriusque partis assensu ordinatum est 
et dispositum. 
Cremonenses autem et Terdonenses, audito quod papa uenturus 
esset in Lombardiam, ut inter imperatorem et Lombardos 
pacem componeret, credentes anticipare alios et ob hoc maiorem 
imperatoris gratiam impetrare, obliti promissionibus et iuramenti, 
quod aliis ciuitatibus fecerant, eis nolentibus et contradicentibus, 
cum imperatore sunt concordati. Unde postmodum a 
papa et ab omnibus, qui hoc audierunt, uiles et proditores sunt 
abiti. Papa uero antequam iter arriperet, nuntios suos ad regem 
Wilhelmum in Siciliam misit, ut aliquos de magnatibus suis a latere 
suo ad eum transmitteret, qui cum illo et pro parte eius tractande 
pacis colloquio interessent; papa enim firmiter in suo habebat 
proposito, nequaquam cum imperatore sine rege Wilhelmo 
pacem facere, ut qui adiutor ecclesie et defensor in tribulatione 
fuerat, in compositione pacis ecclesiastice socius et particeps 
fieret. Rex autem Wilhelmus Romoaldo secundo Salernitano 
archiepiscopo et Roggerio comiti Andrie et magistro comestabulo 
et magistro iusticiario totius Apulie et Terre laboris per litteras 
suas dedit in mandatis, ut honorifice preparati simul cum 
papa in Lombardiam pergerent, et pro parte regia componende 
pacis cum imperatore tractatui interessent. 
[/p] 
[p xml:id="g270.5-271.9"] 
Alexander igitur papa ab Anagnia se mouens et per Terram 
laboris Beneuentum ueniens, a festo Natiuitatis usque in Epyphaniam 
ibidem est demoratus. Dehinc per Troiam et Sipontum Uestam 
uenit, et Willelmum Portuensem episcopum et Iacinthum 
cardinalem Sancte marie de scola greca et quosdam alios 
cardinales per terram premisit, quia mare propter eius inundationes 
et procellas intrare metuebant. Quos exeuntes de terra 
Aprutii et de finibus regni, Christianus cancellarius per Markyam 
satis honeste ad imperatorem Rauennam usque deduxit. 
Imperator autem eos officiose recepit, et sicut decuit, multum 
honoris et reuerentie illis exhibuit. Alexander uero papa 
simul cum Malfredo Prenestrino episcopo et Iohanne Neapolitano 
et Hugone de Bononia et Bosone et Cencio Cappello cardinalibus 
et prenominatis regis nuntiis, impediente tempestate, 
apud Uestam usque in quartam feriam, quando ieiunium inchoabatur, 
nono scilicet die intrante mensis Martii demoratus, cum 
undecim galeis mare Andriaticum est ingressus, et dominico die 
primo uenturo Iadaram applicuit, ubi ab archiepiscopo et episcopis 
regionis illius et comite et popolo ciuitatis satis honorifice 
est receptus. Dehinc per insulas Dalmacie nauigans, nono die 
stante mensis Martii ad portum Uenetie aura flante secunda peruenit. 
Et ibidem cum omnibus suis de galea descendens, in monasterio 
Sancti nycolay, quod dicitur ad litus, ipso die quieuit. 
Altera autem die dux Uenecie cum magna nauium et populi 
multitudine et patriarcha Uenecie simul cum patriarcha Aquileie 
et omnibus suis suffraganeis ap pedes Alexandri pape humiliter 
accedentes, ipsum processionaliter cum summo honore et gloria 
usque ad Sancti marci ecclesiam deduxerunt, in qua facta oratione 
populum benedixit. Dehinc nauem ducis cum ipso simul 
ingressus, usque ad palatium patriarche ueniens, in ipso hospitio 
se recepit. Episcopi autem et abbates uicinarum partium, aduentu 
pape cognito, omnes cum suis clericis ad eius uestigia deuote 
et humiliter accesserunt. In festo autem Annuntiationis Uirginis 
papa a duce Uenetie et magnatibus eius affectuose rogatus 
ad ecclesiam Sancti marci cum cardinalibus suis accessit, et in ea 
missam publice decantauit. 
[/p] 
[p xml:id="g271.10-272.4"] 
Fredericus autem imperator, qui apud Cesenas morabatur, 
cum aduentum pape in Ueneciis cognouisset, Madeburgensem 
archiepiscopum et electum Guarmacensem et protonotarium 
suum ad eum transmisit, affectuose postulans, ut, si ei placeret, 
locum futuri colloquii a Bononia transmutaret; non enim sibi tutum 
fore arbitrabatur Christianum cancellarium suum cum aliis 
nuntiis illuc dirigere, eo quod eiusdem loci ciuibus odiosus esset 
pariter et offensus, quia eos in bello deuicerat et iniurias plurimas 
et dampna intulerat. Quibus papa respondit: Imperator legatorum 
nostrorum et Lombardorum consilio, communi pariter 
et assensu, tractatum pacis apud Bononiam habere disposuit, 
quod ergo de eorum communi uoluntate est dispositum, non debet 
sine communi consilio immutari. Qua de causa Alexander 
papa cardinalibus, qui erant Rauenne, archiepiscopis, episcopis 
et abbatibus, potestatibus, consulibus et rectoribus Lombardie 
mandauit, ut ei Ferrariam occurrerent, quatinus, communicato 
eorum consilio, imperatori de loco, in quo habendum esset pacis 
colloquium, et de aliis suis petitionibus responderet. Ipse uero 
cum Ueneciis diebus esset quindecim demoratus, per mare 
Lauretum uenit, dehinc per Padum Ferrariam cum galeis undecim 
in dominica Passionis ascendit. Ubi ab episcopis multis et 
eiusdem urbis ciuibus et magna populi multitudine, que illuc 
propter feriam, que illuc celebrabatur, conuenerat, satis est magnifice 
et honeste susceptus. Proxima uero septimana Rauennas 
archiepiscopus cum suis suffraganeis, Mediolanensis archiepiscopus 
cum episcopis et abbatibus Lombardie, potestates, rectores, 
consules et multi prudentes de ciuitatibus Lombardie Ferrariam 
ad Alexandrum papam festino gressu letabundi uenerunt, 
quos papa paterno affectu, prout decuit, benigne satis et iocunde 
suscepit. 
[/p] 
[p xml:id="g272.5-273.10"] 
Altera uero die cum eis in maiori ecclesia Sancti georgii, congregata 
populi multitudine magna, conuenit, quos facto silentio 
tanquam filios taliter est allocutus: Nouit uestra discretio, filii 
dilectissimi, quod, peccatis nostris exigentibus, nauis ecclesie, 
que in portu placido et tranquillo deberet consistere, adeo persecutionis 
ualide procellas sustinuit, adeo iniquorum hominum 
turbines et fluctus incurrit, quod pene est in profundo pelagi 
cum suo gubernatore demersa. Imperator enim Romanus, qui 
ecclesiam tanquam illius aduocatus gubernare et defensare debuit, 
impugnauit, et sue uoluntatis non rationis sequens arbitrium, 
eam a sua unitate diuisit, altare contra altare extulit, et inconsutilem 
dei tunicam, quantum in eo fuit, diuidere non expauit. 
Unde ecclesiastica uirtute diuisa, et pacis uinculo dissoluto, 
Romane ecclesie dignitas pene deperiit, et que domina gentium 
et princeps prouinciarum fuerat, facta est sub tributo. Et 
quia, imminente ualide persecutionis articulo, Romane ecclesie 
quodammodo est debilitata auctoritas, cum non esset linquentium 
errores et peccata corrigeret, sanctorum patrum 
statuta et canones de suo ordine sunt et iure mutata. Sicque factum 
est, quod occasione huius scismatis et discordie multe ecclesie 
et monasteria sunt destructa, honestas ex parte perdita et 
religio uiolata, adulteria plurima, fornicationes, furta et omicidia 
sine uindice perpetrata, castella et urbes sunt dirute et incendio 
concremate, res uiduarum et pauperum prede sunt et direptioni 
exposite. Sed licet iustus iudex et patiens retributor, culpa 
humani generis exigente, iam per decem et octo annos uirgam 
peccatorum super sortem iustorum iusto iudicio, sed occulto, 
reliquerit, et ecclesiam suam persecutione ualida passus sit uehementer 
affligi; tandem motus ad ueniam pio compassionis 
oculo afflictionem sui populi miseratus aspexit et nauem ecclesie 
sue cum Petri uicario et suis fratribus persecutionis unda pene 
demersam noctis medio uisitauit, et de salute propria et futura 
tranquillitate penitus desperantes uoce salutifera confortauit 
dicens: Confidite, ego sum, nolite timere. Ad cuius uocis imperium 
uentus tribulationis siluit et unda persecutionis quieuit. 
Operante enim illo, qui uoluntates principum pro suo beneplacito 
dirigit et corda regum, sicut uult trutinat et disponit, imperator 
Romanus, qui uerbum pacis audire non poterat, mutatus in 
uirum alterum, pacem modo requirit et ecclesie concordiam, 
quam despexerat, nunc affectuose deposcit. Benedicta sit gloria 
Domini de loco sancto suo. Ecce enim lapis, quem edificantes reprobauerant, 
factus est in caput anguli, et in summitate ecclesie 
collocatus. Non ab homine sed a Domino factum est istud, et est 
mirabile in oculis nostris quod senex presbyter et inhermis furori 
Teutonico potuit propugnare et sine bello imperatoris potentiam 
potuit debellare. Quod ex manifesto Dei iudicio credimus 
prouenisse, ut humana superbia manifeste recolat et totus mundus 
euidenter agnoscat, quod pugnare contra Deum sit impossibile, 
et nemo illius potentie audeat contraire. Solus enim Altissimus 
dominatur in regno hominum, et cui uoluerit dabit illud. Et 
licet imperator nos de pace ecclesie et dilecti in Christo filii et 
illustris regis Sicilie aput Anagniam per suos nuntios requisierit, 
et eam uobis absentibus perpetrare uoluerit: nos tamen ardorem 
uestre fidei et deuotionis firmiter recolentes, considerantes 
etiam, qualiter uos murum pro domo Israhel opponere studuistis, 
et qualiter pro statu ecclesie et libertate Ytalie uiriliter 
decertastis, oblatam nobis imperatoris pacem recipere sine uobis 
nolumus, ut sicut fuistis socii tribulationis, participes sitis et 
gaudii. Inde est, quod non attendentes honoris proprii dignitatem, 
nec causati corporis fatiscentis etatem, nec maris ueriti 
tempestatem, nos et fratres uestros labori et periculo exponere 
non timuimus, sed ad uos per ignem et aquam indubitanter accessimus, 
ut uestro communicato consilio, oblatam imperatoris 
pacem, si ecclesie et illustri regi Sicilie et uobis conueniens fuerit 
et idonea, suscipere debeamus. 
[/p] 
[p xml:id="g273.11-274.4"] 
Postquam Alexander papa suo sermoni finem imposuit, Lombardi 
in utraque militia diligenter instructi — sunt enim in bello 
strenui et ad concionandum populo mirabiliter eruditi — per sapientes 
suos taliter apostolico responderunt: Uenerande pater 
et domine, uniuersa Ytalia pedibus se uestre dominationis inclinat 
et sue deuotionis obsequia cum gratiarum actione multiplici 
uestre beatitudini representat. Letatur autem plurimum et exultat, 
quod pater ad filios, prelatus ad subditos, dominus ad subiectos 
est dignatus accedere, ut errantes oues a luporum morsibus 
potenter eripere et ad caulas ecclesie prudenter ualeat reuocare. 
Persecutionem, quam uobis et ecclesie imperator intulit, magis 
opere quam sermone cognoscimus, et persecutionis eius molestias, 
quas mundus auditu didicit, nos in nostris tribulationibus 
experimento sentimus. Primo enim nos eius impetum sustinuimus, 
primo nos illius furori obiecimus, et ne ad destruendam 
Italiam et libertatem ecclesie opprimendam propius posset accedere, 
nostrorum corporum et armorum obice prohibuimus. 
Nos pro honore et libertate Ytalie et Romane ecclesie dignitate 
seruanda imperatorem cum suis scismaticis nec recipere 
nec audire uoluimus. Et ob hoc expensas non modicas, labores 
plurimos et angustias, dampna rerum, pericula mortis et corporum 
subire non refutauimus. Et ideo, reuerende pater, satis est 
conueniens et rationi plurimum consentaneum, ut oblatam uobis 
imperatoris pacem non solum sine nobis non recipere, sed 
Ipse nanquam sepe nobis pacem sine 
ecclesia optulit, nec recepimus; concordiam nobiscum sine uobis 
facere uoluit, nec admisimus; magis enim uolumus guerram 
illius cum ecclesie unitate incurrere, quam pacem eius cum ecclesie 
diuisione seruare. Quod autem personam uestram et fratrum 
uestrorum exposuistis periculo et labori, paternitati uestre 
super hoc de abundanti respondemus. Nam pro paucis laboribus 
multos rependimus, pro paruis periculis maiora recepimus, 
dum pro honoris uestri et ecclesie gloria nostra indifferenter 
expendimus, et pro liberanda ecclesia nos et nostros filios morti 
exponere non rennuimus. Sciat autem uestra sanctitas et imperialis 
potentia euidenter agnoscat, quod nos gratanter imperatoris 
pacem, saluo Ytalie honore, recipimus et eius gratiam, libertate 
nostra integra remanente, preoptamus. Quod ei de antiquo debet 
Ytalia, libenter exsoluimus, et ueteres illi iustitias non negamus; 
libertatem autem nostram, quam a patribus nostris, auis et 
proauis hereditario iure contraximus, nequaquam relinquimus, 
quam ammittere nisi cum uita timemus; magis enim uolumus gloriosam 
mortem cum libertate incurrere, quam uitam miseram 
cum seruitute seruare. Quod autem illustrem regem Sicilie 
ad consortium nostre pacis asciscitis, gratum nobis residet plurimum 
et acceptum, quia eum amatorem pacis et cultorem iustitie 
recognoscimus. Ipse nanque pre ceteris mundi principibus, 
suis et extraneis pacem tribuit et securitatem impendit, quod 
uiatores nostri per opera sentiunt et peregrini experimento 
testantur, qui in uiis et campis sine custode dormiunt et in nemoribus 
absque suarum rerum ammisione quiescunt. Et ut breui 
concludamus, in summa maior pax et securitas in regni eius nemoribus, 
quam in aliorum regnorum urbibus inuenitur. Et ideo 
talem ac tantum principem et nostre pacis socium et nostre societatis 
esse uolumus dominum et amicum. 
[/p] 
[p xml:id="g274.5-274.14"] 
Postquam Lombardi finem fecere dicendi, papa eos de more 
benedixit et ad hospitia singulos abire permisit. Post diem autem 
tertium Christianus cancellarius, Coloniensis, Madeburgensis et 
Treuerensis archiepiscopi, Guarmaciensis electus, Gottifridus 
alius cancellarius et protonotarius ex parte imperatoris Ferrariam 
ad papam uenientes, residentibus cum eo regis nuntiis et 
Lombardis, in consistorio publice protestati sunt, et dixerunt: 
Uenerande pater et domine, sicut imperator Romanus uobis per 
suos nuntios apud Anagniam repromisit, paratus est uobiscum et 
cum ecclesia, cum illustri rege Sicilie et cum Lombardis per nos 
pacem facere et seruare. Et ideo nobis septem faciende pacis 
auctoritatem contulit. Et quidquid de bono pacis coram uestra 
presentia statuerimus, hoc totum imperialis dignitas ratiabitione 
firmabit. 
[/p] 
[p xml:id="g274.15-275.3"] 
Hoc autem uerbum pape admodum placuit, et habito consilio, 
alios septem, Hubaldum uidelicet Hostiensem, Guillelmum 
Portuensem et Malfridum Penestrinum episcopos, Iohannem 
Neapolitanum, Theodinum de Arrone et Petrum de Bona presbyteros 
cardinales et Iaquintum diaconum cardinalem pro parte 
ecclesie pacis arbitros et mediatores instituit. Lombardi autem 
totidem personas, Taurinensem uidelicet, Bergamensem et Cumanum 
episcopos et Astensem electum, Girardum de Pesta 
Mediolanensem et Goczo Ueronensem iudices et Albertum de 
Gammera Bresciensem ciuem, ad sue pacis compositionem unanimiter 
statuerunt. Precepit etiam papa nuntios regis Sicilie huic 
pacis tractatui interesse. Prius autem quam pacis capitula hinc et 
inde essent in medium producta, de loco colloquii non modica 
inter eos est abhorta contentio. Lombardi enim uolebant hunc 
pacis tractatum apud Bononiam fieri, sicut per imperatorem 
atque Hostiensem episcopum et eos fuerat ordinatum. E contrario 
autem imperatoris nuntii reclamabant, se nequaquam pro tali 
causa Bononiam profecturos, eo quod Christianus cancellarius 
Bononiensibus odiosus esset plurimum et infestus, sed cum illis 
pro hoc negotio libenter Ueneciis conuenirent, ubi utreque partes 
possent sine timore pergere et cum securitate manere. Lombardi 
autem e diuerso suspectos habebant Uenetos, asserentes, 
illos pacis cum eis inite federa uiolasse, et sepe imperatoris nuntios 
contra hoc, quod statutum inter eos fuerat, recepissent. 
Cumque hec contentio aliquantis diebus de loco colloquii perdurasset, 
tamdem suadentibus regis nuntiis, uoluntati domini pape 
prebuere consensum et se ituros Uenecias, prestitis tamen 
prius securitatibus, promiserunt. Qua de causa papa Hugonem 
Bononiensem et Raynerium cardinales cum quibusdam Lombardis 
Uenecias misit, ut a duce et populo Uenecie securitatem reciperent, 
quod ipse cum hiis, qui essent ad colloquium profecturi, 
secure possent intrare Uenecias et exire, et in eis cum rebus 
suis salui et sine timore persistere, et quod imperatorem sine 
mandato pape intrare fines Ueneciarum ullatenus non permitterent. 
[/p] 
[p xml:id="g275.4-275.11"] 
Hiis autem abeuntibus, Christianus cancellarius, qui Ferrarienses, 
quos in bello offenderat, plurimum metuebat, quinta feria 
maioris ebdomade a Ferraria mouens, Uenecias festinus aduenit. 
Papa autem Alexander cum magno conuentu archiepiscoporum, 
episcoporum et abbatum paschalem festiuitatem, que uicesimo 
quarto die mensis Aprilis eo tempore occurrebat, usque ad 
octauas, ut moris est, Ferrarie sollempniter celebrauit. Cumque a 
cardinalibus, quos Uenecias miserat, de securitate a duce et populo 
prestita responsum ydoneum accepisset, nono die intrante 
mensis Madii cum regis nuntiis galeas ingressus, sequentibus 
eum cardinalibus et Lombardis, eo die per Padum Lauretum descendit. 
[/p] 
[p xml:id="g275.12-275.18"] 
Altera uero die per mare ad Sanctum nicolaum, qui dicitur 
ad litus, applicuit. Tertia autem die a duce et populo Uenecie, 
a patriarcha et uniuerso clero, primo ad Sanctum marcum, dehinc 
ad patriarche palatium cum magna gloria est et honore 
deductus. Postquam autem cardinales et Lombardi, qui papam 
fuerant subsecuti, Uenecias applicuerunt, papa mediatoribus pacis 
iniunxit, ut in cappella, que erat in palatio patriarche conuenientes, 
primo de pace Lombardorum, que prolixiori indigebat 
tractatu, haberent colloquium, de pace regis et ecclesie, que quasi 
una est, postmodum tractaturi. 
[/p] 
[p xml:id="g275.19-276.2"] 
Cum autem hoc factum esset, et rationes multiplices fuissent 
hinc inde prolate, tamdem Christianus cancellarius pro parte 
imperatoris disiunctam triplicem proposuit dicens: Petit a uobis 
imperator et postulat, ut aut de regalibus et his, que ad eum pertinent, 
que uos detinetis illi iustitiam faciatis, aut sententiam a 
iudicibus Bononie apud Roncaliam contra uos pronuntiatam 
executioni mandetis, uel ea, que antecessores uestri seniori Henrico 
reddere consueuerunt, illi faciatis. 
[/p] 
[p xml:id="g276.3-277.7"] 
Quo audito, Girardus Pesta Mediolanensis iudex pro parte 
Lombardorum respondit: Nos quidem imperatori, undecumque 
nos appellauerit, parati sumus sicut domino iustitiam facere, sed 
quia hec iustitia non est unius hominis sed multorum, non unius 
ciuitatis sed plurium, secundum causarum merita indutias postulamus, 
ut deliberantes plenius super his, que nobis obiecta 
fuerint, competenti loco et termino apud communem iudicem 
responsuri ueniamus. Quod autem dixisti apud Roncaliam a Bononiensibus 
iudicibus contra nos sententiam fuisse prolatam, 
plane inficiamur, eam non fuisse sententiam, sed imperatoriam 
iussionem. Cum enim plures ex nobis, nec per contumaciam, 
fuissemus absentes, quicquid tunc contra nos dictum fuit, nobis 
nocere non debet, nec pro sententia reputari; secundum leges 
enim in absentes prolata sententia nullius est roboris uel ualoris. 
Quod uero postulasti, ut ea imperatori reddere deberemus, que 
seniori Henrico a nostris antecessoribus sunt soluta, respondemus, 
quod prenominati imperatoris dispositiones pariter et statuta 
propter antiquitatem temporis iam pene perdidere memoriam, 
nec uiuit aliquis nostrum uel uestrum, qui bene possit illius 
temporis dicta uel facta recolere. Item imperator Henricus, salua 
auctoritate imperii, non debet dominus sed tirannus uocari. 
Cum enim misisset manum in sanctum Domini et Paschalem papam 
super altare cepisset, et cum multas ecclesias destruxisset 
et episcopos excecasset; eius facta uelud crudelia et tirannica 
non sunt trahenda ad consequentia uel ad memoriam reuocanda. 
Sed si imperatori placuerit ea, que antecessores nostri 
iuniori Henrico, Corrado et Lothario et ei usque ad hec tempora 
reddiderunt, recipere, parati sumus in pace persoluere. 
Quod si hoc imperatori graue residet et uidetur, pacem que inter 
nos et eum per Cremonenses tractata fuit et in scriptis redacta, 
uolumus firmiter obseruare. Que eo tempore completa fuisset, 
nisi quia imperator uolebat nos ab ecclesie unitate recedere et 
Alexandri pape pontificium denegare. Prouideat ergo super hoc 
uestra discretio, si, quia scismati consentire noluimus, debeamus 
nostre pacis conditionem deteriorem efficere. 
[/p] 
[p xml:id="g277.8-277.29"] 
Cum autem scriptura de tractatu pacis habita et per Cremonenses 
Lombardis aliis delegata producta fuisset in medium, 
ceperunt Teotonici quibusdam scripture capitulis diligenter opponere 
et eorum sensum ad sue partis commodum retorquere, 
quedam uero capitula denegare. E contra Lombardi ceperunt illorum 
responsiones suis responsionibus confutare, et his, que 
obiecta fuerant, satis studiose resistere. Ad comprobanda uero 
capitula, que ipsi negauerant, ceperunt Cremonensium, licet essent 
inimici, testimonium inuocare. Cumque super his capitulis 
diebus essent plurimis disputatum et nichil penitus diffinitum, ex 
utriusque partis conuenientia quecumque hinc et inde dicta fuerant, 
ad pape audientiam sunt relata. Alexander autem papa, 
utpote uir eruditus et sapiens, considerans imperatoris et Lombardorum 
pacem multis esse controuersiis et questionibus inuolutam, 
nec eam posse breui spatio temporis consumari, tractatu 
pacis postposito, cepit cum eis de treuguis sex annorum agere, 
sperans per treuguas ad consumationem pacis facilius posse 
perueniri. Tunc etiam Teotonicis de pace regis Sicilie uerbum 
proposuit, affectuose postulans, ut imperator cum eo aut pacem 
perpetuam aut temperalem ad minus usque ad annos XV 
faceret, in ueritate sciturus, quod nullatenus pacem eius et 
ecclesie posset habere, rege Sicilie in discordia remanente. Christianus 
autem cancellarius cum sociis suis consilio communicato 
respondit: Nouit uestra discretio, uenerande pater et domine, 
quod nos ab imperatore accepimus in mandatis, ut uobiscum de 
pace ecclesie, regis Sicilie et Lombardorum haberemus colloquium 
et tractatum: sed quia uos, tractatu pacis omisso, nouum 
uerbum nobis de treuguis faciendis proponitis, non possumus 
sanctitati uestre super hoc certum dare responsum, quoadusque 
uerbum istud, quod de nouo audiuimus, ad imperatoris audientiam 
referamus. 
[/p] 
[p xml:id="g277.30-278.16"] 
Accepta itaque a papa licentia, ad imperatorem, qui apud 
Pomposam uenerat, gradu concito perrexerunt. Est autem Pomposa 
locus quidam delectabilis et nemorosus inter Rauennam et 
Ueneciam collocatus. Cumque imperatori petitionem pape de 
componenda pace cum rege Sicilie usque ad annos quindecim, 
et de faciendis treuguis cum Lombardis usque ad annos sex per 
ordinem exposuissent, aduersus eos uehementer indignatus infremuit, 
asserens illos in hoc tractatu pacis magis Alexandri pape 
honori et commodo, quam dignitati imperii prouidisse. Quare 
precepit eis, ut ad papam redeuntes firmiter ei ex sua parte proponerent, 
quod ipse cum eo et ecclesia pacem libenter faceret, 
sed regis Sicilie et Lombardorum treuguas denegaret. Qui 
uenientes totum pape per ordinem retulerunt, sicut illis fuerat 
ab imperatore mandatum. Post quorum discessum imperator 
Gottifridum minorem cancellarium cum episcopo Clarimontis 
et abbate de Bonaualle Uenecias delegauit, iniungens eis, quod 
Christiano cancellario et sociis suis ignorantibus, caute et priuatim 
pape ex sua parte significarent, quod ipse amoris eius intuitu 
pacem regis Sicilie usque ad annos quindecim et usque ad sex 
annos Lombardorum treuguas concederet, si papa cuidam sue 
petitioni preberet assensum. Quam tamen petitionem ei uolebat 
penitus esse incognitam, sed duobus cardinalibus, quos ipse 
elegisset, uolebat illam diligenter exponi, ea tamen condicione, 
quod si cardinales electi petitione cognita de ea complenda 
consilium pape tribuerent, ipse eam sine dilatione perficeret. 
[/p] 
[p xml:id="g278.17-278.28"] 
Ex mandato itaque pape Hubaldus Hostiensis episcopus et 
Theodinus cardinalis ad hoc negotium sunt electi, quibus imperatoris 
petitio ab eius nuntiis priuatim est et studiose exposita. 
Cumque cardinales petitione cognita pape suggererent, quod 
petitioni imperatorie preberet assensum, Alexander papa, utpote 
homo prouidus et discretus, cepit quenam esset occulta illa 
petitio animo estuanti reuoluere et Teotonicorum dolos et uersutias 
suspectas habere. Quare mutauit cum uoluntate consilium, 
asserens, non deceret auctoritatem apostolicam petitioni incognite 
prebere consensum, nec de re dubia et incerta aliquid 
respondere, sed si petitionem illam uellent ei fideliter aperire, et 
talis esset illa petitio, que contra honorem Dei et dampnum ecclesie 
non spectaret, libenter eam effectui manciparet. Quo audito, 
Gottifridus minor cancellarius indignatus ad imperatorem 
rediit. Episcopus autem Clarimontis cum abbate de Bonaualle, 
qui remanserant, uidentes quod nullum a papa possent habere 
responsum, licet inuiti, petitionem imperatoris pape exposuerunt. 
[/p] 
[p xml:id="g278.29-279.2"] 
Erat autem hec petitio. Imperator pape per nuntios suos promiserat, 
quod si pacem cum eo faceret, terram comitisse Maltendis, 
quam ipse tenebat, in manu eius et ecclesie potestate remitteret. 
Petebat ergo, ut liceret ei usque ad quindecim annos, uidelicet, 
quousque pax regis Sicilie perduraret, eiusdem terre redditus 
sine contraditione recipere, completis uero quindecim annis, 
uolebat, possessione penes eum remanente, statim de eadem 
terra cum ecclesia placitare, asserens illam ad ius sui imperii pertinere. 
Papa autem intuitu regis Sicilie, quem plurimum diligebat, 
usque ad condictum terminum imperatori prenominate terre 
fructus habere concessit, hac tamen condicione, quod completis 
quindecim annis ad potestatem et possessionem Romane 
ecclesie terra illa rediret, et tunc ecclesia in possessione posita, 
si imperator uellet de proprietate terre illius agere, libenter ei ecclesia 
iustitiam faceret. 
[/p] 
[p xml:id="g279.3-279.15"] 
Postquam autem hic modus petitionis implende per episcopum 
Clarimontis et abbatem de Bonaualle fuit imperatori propositus, 
plurimum illi displicuit, et sic concordia per illos tractata 
remansit. Christianus autem cancellarius et reliqui, qui cum eo 
mediatores pacis fuerant constituti, cognito quod imperator per 
alios pacem ecclesie tractare uoluisset, nimium doluerunt et uenientes 
ad papam Alexandrum, dixerunt: Sanctitati uestre, domine, 
esse uolumus non incognitum, quod nostro odio et inuidia 
pax ecclesie prepeditur. Quidam enim nostri emuli falsa de nobis 
imperatori suggerunt et uolunt in hac parte nos ei odiosos 
reddere pariter et suspectos. Et ideo ueremur plurimum, ne, 
dum nos absentes sumus, qui pacem diligimus et nuntii in eundo 
et redeundo sine fructu tempora longa consumunt, imperator 
prolixitate temporis affectus tedio desideratam pacem 
aborreat et suggestione prauorum hominum infecta pace recedat. 
Consulimus ergo discretioni uestre, ut si uobis placuerit, 
propius imperator accedat, ut uestris et suis nuntiis cito ire et redire 
ualentibus inchoata pax, uolente Domino, cito ualeat comsumari. 
[/p] 
[p xml:id="g279.16-279.24"] 
Papa autem habito cum nuntiis regis Sicilie et Lombardis consilio, 
respondit: Nobis quidem placet admodum, ut imperator 
Cloiam, que a Ueneciis quindecim distant milibus, cum paucis 
ueniat, ea tamen condicione, quod uos in anima uestra iurare faciatis, 
ut postquam illuc uenerit, absque nostro mandato et licentia 
ulterius non procedat. Iuramento itaque in hunc modum 
prestito, Coloniensis archiepiscopus cum quibusdam aliis Cesenam 
ad imperatorem uenit et eum cum suis Cloiam usque deduxit. 
Quidam autem populares Ueneti, cognito imperatoris aduentu, 
ad eum accedentes ceperunt illi studiose suggerere ut 
absque mandato pape et licencia Uenecias securus intraret, firmiter 
promittentes, quod eorum consilio et auxilio pacem posset 
cum ecclesia et Lombardis pro sua uoluntate componere. 
[/p] 
[p xml:id="g279.25-279.39"] 
Quorum uerbis imperator aliquantulum acquiescens, precepit 
eis, ut dicta operibus consumarent, dantes operam, ut totum 
populum ad perfectionem huius negotii caute et sapienter 
inducerent. Alexander autem papa, audiens quod Cloiam imperator 
uenisset, Guillelmum de Papia Portuensem episcopum et 
Iohannem Neapolitanum et Theodinum et Petrum de Bona presbyteros 
cardinales et Iaquinthum diaconum cardinalem cum 
Christiano cancellario et aliis Theotonicis, qui pacis mediatores 
erant, ad eum direxit, mandans, ut si de beneplacito illius esset, 
ipse nuntios regis Sicilie et quosdam de Lombardis Cloiam transmitteret, 
ut illis presentibus imperator in anima sua per principes 
suos iurare faceret, quod pacem ecclesie et pacem regis Sicilie 
usque ad annos quindecim et treuguas Lombardorum 
usque ad annos sex firmiter obseruaret. Quo facto, Uenecias posset 
securus accedere, eius procul dubio benedictionem et gratiam 
habiturus. Imperator uero, quia aures suas uerbis Uenetum 
quodammodo inclinauerat et eorum responsa diebus singulis 
expectabat, cepit cardinalibus de uerbo pacis, quasi nouum esset 
et sibi incognitum, respondere et longis consultationibus de die 
in diem sua responsa differre. Quo cognito cardinales turbati 
sunt plurimum et mirati, et quidnam deberent facere, nesciebant. 
[/p] 
[p xml:id="g279.40-280.21"] 
Interea populares Ueneti a Cloia Uenecias redeuntes, in sancti 
Marci ecclesia congregati, totius pene populi seditionem et tumultum 
contra ducem suum excitauerunt, dicentes: Domine 
dux, non bene honori et commodo commissi uobis populi 
prouidetis. Ecce enim imperator Romanus apud Cloiam iam diebus 
aliquantis est demoratus, ubi caloris distemperatias et muscarum 
et culicum plures molestias sustinet, nec ei licet Uenecias 
intrare. Quod ipse multum grauiter recipit et uindicandum 
in posterum alta mente reponit. Et ideo ueremur, ne tam grauis 
offensa quandoque uniuerso populo periculosa possit esse pariter 
et dampnosa. Quare de nostra uoluntate est, ut si uestre residet 
celsitudini, imperator Uenecias a uobis et a populo inuitatus 
accedat. Quibus dux benigne respondit: Bene potestis firmiter 
recolere, domini, quod ad petitionem pape per duodecim prudentes 
uiros in anima omnium nostrorum iurare fecimus, quod 
absque mandato eius et licentia imperatorem intra fines Uenecie 
nullatenus recipere deberemus. Prouideat ergo uestra discretio, 
si contra tenorem iuramenti nostri, papa inconsulto, imperatorem 
debeamus huc aduocare. Cui illi protinus responderunt: 
Postquam ex mandato pape Cloiam, que intra fines est Uenecie, 
imperator intrauit, plane a nostri iuramenti sumus uinculis absoluti. 
Cumque super hoc a duce et populo esset diutius disceptatum, 
tandem de comuni consensu quidam Ueneti sunt ad papam 
directi. Qui uenientes, sicut uiri improbi et superbi, dormientem 
papam excitare non timuerunt, proponentes ei ex 
parte ducis et populi, quod de eorum erat uoluntate et beneplacito, 
quod Uenecias imperator intraret. Quod uerbum admodum 
pape displicuit et multum graue resedit, dicens eis: Uos nobis ex 
iuramento tenemini, ut imperator Uenecias non debeat sine nostra 
licentia et mandato uenire. Uolumus ergo, ut cardinales nostros, 
qui ad imperatorem iuerunt, cum eius nuntiis usque in 
diem crastinum expectetis. Et eis uenientibus, quid nobis faciendum 
sit, uobis respondere curabimus. Quod uerbum licet Uenetis 
displicuisset, plurimum tamen precibus pape deuicti, petitioni 
eius, quamuis inuiti, prebentes assensum, ad propria redierunt. 
[/p] 
[p xml:id="g280.22-281.7"] 
Interea per totam regionem rumor insonuit, quod Ueneti contra 
uoluntatem pape uellent imperatorem Uenecias intromittere. 
Quo audito Lombardi, qui cum papa pro facienda pace Uenecias 
uenerant, metuentes subitum imperatoris aduentum, et fidem 
Uenetorum et inconstantiam suspectam habentes, intrantes naues, 
ad partes Treuisie se transtulerunt. Papa autem cum paucis cardinalibus, 
qui secum remanserant, cepit contristari et mestus 
esse. Metuebat enim, ne si imperator contra uoluntatem suam, 
iuramento non prestito, Uenecias introiret, magnum ex hoc dampnum 
et periculum posset Dei ecclesie prouenire. Audientes 
autem hoc nuntii regis Sicilie, uenientes ad papam ceperunt 
eum uiriliter animare, dicentes: Domine, non oportet uos dubitare 
in aliquo uel metuere, ecce enim quattuor galeas domini regis 
Sicilie ad uestrum obsequium preparatas habemus, quas cum 
uobis intrare placuerit, secure uos de hoc loco et absque periculo, 
inuitis etiam Uenetis et contradicentibus, educemus. Quibus 
uerbis papa plurimum animatus respondit quod de suo erat 
proposito, ut cardinales, qui ad imperatorem iuerant, usque in 
diem crastinum expectaret, ne si eis inconsultis recederet, posset 
merito leuitatis argui et de uiolata fraternitate culpari. Quo 
audito, regis nuntii ad palatium ducis, ubi cum multis Uenetis 
dux de more conuenerat, accedentes, eos taliter sunt allocuti: A 
uestra memoria excidisse non credimus, quanta beneficia dominus 
rex huic ciuitati contulerit, et quod hodie princeps aliquis 
sub celo non uiuit, cuius amicitia tantum sit uobis idonea, cuius 
gratia adeo sit uestris utilitatibus oportuna. Et uos ei ex iuramento 
tenemini, sui regni gloriam et honorem diligere et pro 
eius commodo plurimum laborare. Inde est, quod nos hac consideratione 
inducti, et de uobis tamquam de amicis domini regis 
et fidelibus multam spem et fiduciam optinentes, papam et Lombardos 
inuitos pariter et renitentes Uenecia uenire coegimus, 
iuramento tamen prius a uobis prestito, quod sine pape licentia 
non deberetis imperatorem intra Uenecie fines recipere. Sed ecce, 
ut audiuimus, uestri iuramenti et promissionis obliti, pace 
nondum disposita et firmata, imperatorem non iuratum ad ciuitatem 
istam, papa contradicente, uocatis: et sic pax ecclesie et 
domini nostri regis, uobis facientibus, impeditur. Sed in ueritate 
sciatis, quod nos in ciuitate ista non prestolabimur imperatoris 
aduentum, sed die crastina ad propria redeuntes, domino regi significare 
curabimus, qualiter pro tot et tantis beneficiis uobis a 
regia libertate collocatis, mala et dampna plurima rependere studeatis. 
[/p] 
[p xml:id="g281.8-281.18"] 
Quibus auditis, dux satis placide et benigne respondit: Quod 
uos indignatos aspicimus et contra nos commotos esse cognoscimus, 
egre multum patimur et molestissime sustinemus. Nos 
enim, qui dominum regem toto corde diligimus et pro honore 
eius et commodo nos et nostra exponere non dubitamus, nollemus 
non solum uos, qui magni estis de regno eius et summi principes, 
sed nec suorum minimum ad iracundiam prouocare. Et 
quia inter eum et imperatorem pacem esse dispositam credebamus, 
uoluimus, ut in ciuitate nostra pacis domini regis tanquam 
amicissimi nostri fieret consumatio. Et ideo recedendi uobis 
licentiam non tribuimus, sed prudentiam uestram affectuose rogamus, 
ut tanquam in domibus uestris securi et sine timore aliquo 
imperatoris expectetis aduentum. 
Non autem idcirco taliter dux respondit, quin ei et aliis sapientibus 
talis imperatoris displiceret aduentus, sed quia timebat 
plebem et popularem tumultum plurimum formidabat. 
[/p] 
[p xml:id="g281.19-281.39"] 
Nuntii autem regis hoc audientes, surgentes cum indignatione 
dixerunt: Nos hic cum licentia uestra non uenimus nec cum 
uestra licentia recedemus, sed crastina die iter arripientes, domini 
nostri regis iniuriam non uerbis sed operibus uendicare curabimus. 
Qui ad domos suas redeuntes statim iusserunt galeas parari, 
tubas canere, arma et totam supellectilem in galeas inducere. 
Quod factum postquam fuit per Uenecias diuulgatum, timor 
maximus Uenetos occupauit. Timebant enim, ne si regis nuntii indignati 
recederent, hac occasione rex Uenetos, qui in terra sua 
erant, capti faceret et in custodia detineri. Qua de causa magna 
multitudo uirorum ac mulierum, quorum parentes in Apuliam 
uenerant, ad ducem properans, proclamauit: Uestram et totius 
Uenecie prudentiam, illustris dux, latere non credimus, quanta 
beneficia magnificus rex Sicilie nostre regioni sua libertate 
prestiterit, et qualiter nostre famis inediam sue terre uictualibus 
reparauerit. Ad que transportanda multi nostrorum ciuium in 
Apuliam transierunt, et secum non modicam pecuniam et multas 
mercimonias detulerunt. Si ergo Sicilie rex audierit, nuntios 
suos a nobis indignatos recedere, in ciues nostros et res eorum 
merito poterit uindicare. Prouideat igitur uestra discretio, si occasione 
imperatoris, a quo nichil unquam boni habuimus, amicitiam 
tanti principis, a quo omne bonum recipimus, ammittere debeamus. 
Et ideo magnificentiam uestram humiliter imploramus, 
ut nostrorum ciuium tam graui dampno et futuro periculo prouidentes, 
nuntios regis Sicilie ab incepto itinere reuocetis, nec 
contra uoluntatem pape et illorum imperatorem Uenecias intrare 
sinatis. Si qui enim sunt, qui contra hoc aliquid dicere uel attemptare 
presumpserint, parati sumus cum nostris parentibus et 
amicis eos morti tradere, et proximos nostros, qui in regno regis 
sunt, a futuro periculo liberare. 
[/p] 
[p xml:id="g281.40-282.7"] 
Dux autem eorum querimonia diligenter et gratanter audita, 
respondit: Quod nuntii regis Sicilie uolunt indignati recedere, 
non mee imprudentie, sed quorumdam popolarium sedicioni est 
et malitie ascribendum, qui mea et prudentum uirorum zelo et 
inuidia prouocati, non ciuitatis honori et glorie, sed suis utilitatibus 
prouidentes, die et nocte dant studium et operam diligentem, 
ut imperatorem, nobis contradicentibus, Uenecias introducant, 
et ob hoc periurii crimen et infamiam et pape et regis Sicilie 
graue et perpetuum odium debeamus incurrere. Cumque 
illi iterum proclamassent, ut eorum, qui auctores erant sedicionis, 
nomina dux euidenter exprimeret; metuens, si noti fierent, 
ob hoc pugna in ciuitate maxima et sedicio inualesceret, saniori 
usus consilio, nobiliores et prudentiores, quos habere potuit, ad 
papam direxit, pro parte totius populi ueniam humiliter postulans 
et affectuose deposcens, ut quod illi in eum stulte et superbe 
peccauerant, ipse eis ex innata humilitate et gratia relaxaret 
et nuntios regis Sicilie a proposito sui itineris reuocaret. 
[/p] 
[p xml:id="g282.8-282.25"] 
Quibus Alexander papa more solito satis benigne respondit: 
Ego quidem, cui sanctitas et officium ignoscendi gloriam dereliquit, 
iniuriam meam ad mentem non reuoco, offensam meam 
pro Dei amore dimitto, sed nuntios regis Sicilie tanquam uiros 
nobiles et potentes, rogare quidem ualeo, sed inuitos detinere 
non potero. Tandem Uenetis multum rogantibus et petentibus, 
ut ab hoc faciendum partes suas interponere dignaretur, motus 
papa eorum petitionibus, per Roggerium de Pisa subdiaconum 
et senescalcum suum, simul cum Uenetis, nuntiis regis Sicilie preces 
affectuose porrexit, ut diuini et sui amoris intuitu indignationem 
compescerent, et inceptam iracundiam temperarent atque 
propositum suum ab incepto itinere reuocarent. Quibus illi 
responderunt: Dominus quidem papa, sicut uir perfectus et 
sanctus et de sui meriti auctoritate confisus, mori non metuit et 
Uenetum dolos et insidias non pauescit. Nos autem, qui adhuc 
inperfectiores sumus, mori nolumus, et nostro regi inferre iniuriam 
moriendo uitamus. Ueneti ingratitudinis filii et regie liberalitatis 
obliti, uolunt domino nostro mala pro bonis rependere et 
ad perturbationem pacis eius contra uoluntatem domini pape et 
nostram inimicum ipsius Uenecias introducere. Dominus autem 
noster tante est potentie et uirtutis, quod pro his excessibus, 
quos contra amicitiam suam faciunt, illis sicut decet respondere 
curabit. Sed quia nos preces domini pape pro mandato accipimus, 
iter nostrum usque in diem crastinum differemus. Et dehinc 
communicato cum eo consilio, quid nobis faciendum sit, disponemus. 
[/p] 
[p xml:id="g282.26-283.5"] 
Quibus auditis, Ueneti ad ducem suum redeuntes, ea, 
que a papa et nuntiis regis audierant, illi per ordinem retulerunt. 
Altera autem die dux sano usus consilio, apud Riuumaltum 
sub uoce preconis fecit publice declamare, ut nullus de aduentu 
imperatoris auderet uerbum facere, nisi cum Alexander papa 
precepisset. Cum autem ea, que apud Uenecias dicta et facta fuerant, 
ad imperatoris adhuc Cloiam demorantis audientiam peruenissent, 
sua spe et intentione frustratus, cepit de suo rigore mollescere 
et cardinalibus, qui ibi erant, de uerbo pacis benignus 
respondere. Cancellarius uero et alii ecclesiastici principes, qui 
pacis consumationem plurimum affectabant, spiritu libertatis 
assumpto, imperatori uiua uoce dixerunt: Bene debet imperialis 
maiestas recolere, quod quidam e nostris ex mandato uestro 
Anagniam accedentes, cum Alexandro papa de pace ecclesie et 
imperii, de pace regis Sicilie et Lombardorum tractatum habuimus. 
Et ipse, utpote uir sanctus, pacis cupidus et amator, nostro 
consilio et hortatu Campaniam deserens, Uenecias iam intrauit, 
paratus ea que de bono pacis promiserat, firmiter consumari. Uos 
autem, ut credimus, suggestione prauorum hominum a consilio 
nostro uultis recedere, et a pacis proposito declinare. Nos uero 
ex iure debiti, quo imperio tenemur astricti, parati sumus uobis, 
ut domino, in temporalibus obedire et pro regalibus, que tenemus, 
consuetum uobis seruitium facere. Sed quia nostrorum 
estis corporum, non animarum dominus, nolumus pro uobis animas 
nostras perdere et terrena celestibus anteferre. Quare noscat 
imperialis discretio, quod nos de cetero Alexandrum in catholicum 
papam recipimus, et ei ut patri in spiritualibus obedimus. 
Idolum uero, quod erexistis in Tuscia, nullatenus adoramus. 
[/p] 
[p xml:id="g283.6-283.16"] 
Quibus auditis, imperator, operante eo, qui corda principum, 
sicut uult et quando uult, humiliat et inclinat, leonina ferocitate deposita 
ouinam mansuetudinem induit, et eis humiliter et benigne 
respondit dicens: Noscat uestra fidelitas, dilectissimi, quod 
non est mee uoluntatis consilium uestrum deserere, et pacis per 
uos tractate propositum euitare, quin potius uolumus ea, que 
uestro sunt ordinata consilio, firmiter obseruare. Ut autem a uestris 
cordibus omnis super hoc dubitationis scrupulus excludatur, 
comiti Henrico de Diessa, qui est in presentiarum, precipimus, 
ut uobiscum et cum cardinalibus Uenecias ueniens, coram 
papa in anima mea iuret, quod ex quo Uenecias intrauero, in anima 
mea iurare faciam, quod pacem ecclesie et imperii, regis Sicilie 
et Lombardorum, sicut disposita est et tractata, firmiter 
obseruabo, et de ea obseruanda precepto nostro duodecim principes 
nostri simile iuramentum prestabunt. 
[/p] 
[p xml:id="g283.17-283.20"] 
Cancellarius autem et reliqui mediatores pacis cum cardinalibus 
hec audientes multum leti effecti, festino gressu Uenecias 
redeuntes, ea que ab imperatore dicta et ordinata fuerant, pape 
per ordinem retulerunt. Qui protinus per nuntios suos rectores 
Lombardie, qui in partes Triuisie secesserant, Uenecias reuocauit. 
[/p] 
[p xml:id="g283.21-284.4"] 
Altera autem die coram papa et cardinalibus nuntiis quoque 
regis et Lombardis et magna populi multitudine, comes Henricus 
de Diessa, sicut ei ab imperatore mandatum fuerat, in anima 
eius de prestando iuramento pacis obseruande iurauit. Cappellanus 
etiam Coloniensis archiepiscopi in anima principum, 
qui ibi aderant, simile iuramentum prestitit. Hoc autem facto, ex 
mandato pape Ueneti cum sex galeis Cloiam iuerunt, et imperatorem 
cum suis in galeis recipientes, eum usque ad Sanctum 
nicolaum, qui dicitur ad litus, sabbato in sero honorifice deduxerunt. 
[/p] 
[p xml:id="g284.5-284.14"] 
Sequenti uero die dominica, octaua scilicet die stante mensis 
Iulii, in uigiliis beati Iacobi, papa cognito imperatoris aduentu, 
galeas ingressus cum nuntiis regis et magna Lombardorum ac 
populi multitudine, ad ecclesiam Sancti marci summo mane deuotus 
accessit, et Hubaldum Hostiensem et Willelmum Portuensem 
et Malfridum Penestrinum episcopos et quosdam de 
cardinalibus ad imperatorem transmisit. Qui uenientes, ipsum et 
suos ab excomunicationis uinculo absoluerunt. Christianus 
autem cancellarius procedens in publico, tactis sacrosantis euangeliis, 
ait: Ut omnes euidenter agnoscant, me esse nomine et 
opere christianum, Octauianum Cremensem et Iohannem de 
Struma cum suis complicibus prorsus obiuro, et Alexandrum et 
successores eius in catholicum papam recipio. Et alii prelati 
ecclesiarum similiter iurauerunt. 
[/p] 
[p xml:id="g284.15-284.22"] 
Dux autem Uenecie, cognito quod imperator ab excomunicationis 
esset nexibus absolutus, cum patriarcha et magna cleri 
ac populi et nauium multitudine usque ad ecclesiam Sancti nicolai 
illi obuiam uenit, quem in naui sua recipiens, usque ad litus 
Sancti marci satis honorifice et pompose deduxit. Imperator 
autem de naui descendens, simul cum duce, patriarcha et episcopis 
suis, et clero et populo Uenecie, ipsum cum uexillis et 
crucibus processionaliter precedente, usque ad ecclesiam Sancti 
marci, ante cuius atrium Alexander papa cum episcopis suis et 
cardinalibus, cum patriarcha Aquileie, archiepiscopis et episcopis 
Lombardie, ecclesiastico more ornatis, honorifice residebat, 
pedes accessit. 
[/p] 
[p xml:id="g284.23-285.15"] 
Cumque ad papam appropiasset, tactus diuino spiritu, Deum 
in Alexandro uenerans, imperiali dignitate postposita, reiecto pallio, 
ad pedes pape totum se extenso corpore inclinauit. Quem 
Alexander papa cum lacrimis benigne eleuans, recepit in osculo 
et benedixit, moxque a Teotonicis Te Deum laudamus est 
excelsa uoce cantatum. Imperator autem apprehensa pape dextera, 
ipsum in ecclesiam introduxit, et accepta ab illo benedictione 
ad palatium ducis cum suis rediit. Papa uero cum cardinalibus 
et nuntiis regis iterum galeas ingressus ad suum hospitium 
rediit. In uesperis autem imperator per nuntios suos papam satis 
affectuose rogauit, ut si ei placeret, sequenti die, in festo scilicet 
beati Iacobi, in ecclesia Sancti marci missarum sollempnia celebraret; 
desiderabat enim ab ore eius diuina officia supplex et deuotus 
audire. Cuius petitioni papa assensum benignus accomodans, 
summo mane cum cardinalibus ad Sancti marci ecclesiam 
uenit. Cuius uestiarium ingressus, cum patriarchis, archiepiscopis 
et episcopis et cardinalibus honorifice satis et ecclesiastice 
se induit, et ad celebranda diuina missarum sollempnia preparauit. 
Imperator autem, ut humilitatem, quam corde conceperat, opere 
demonstraret, sumto stratoris officio, pallium deposuit, manu 
uirgam accepit, laycos de choro expulit et pape ad altare sollempniter 
et processionaliter uenienti uiam tanquam hostiarius preparauit. 
Dehinc in choro cum archiepiscopis, episcopis et clericis 
Alammannie remanens, quibus eo die cantandi iniunctum erat officium, 
missam domini pape deuote satis et humiliter audiebat. 
[/p] 
[p xml:id="g285.16-285.27"] 
Cumque dicto euangelio papa ascendisset pulpitum, ut alloqueretur 
populum, imperator accedens propius, cepit uerba 
eius attentius aCuius deuotionem papa diligenter attendens, 
uerba, que ipse litteratorie proferebat, fecit per patriarcham 
Aquileie in lingua Teotonica euidenter exponi. Finito 
autem sermone, et Credo in unum Deum sollempniter decantato, 
imperator cum suis principibus ad pedes pape deuotus accessit 
et optulit. Finita autem missa, cum papa ad suum palatium 
uellet redire, imperator dexteram eius accipiens, eum usque ad 
portas ecclesie satis honeste deduxit. Cumque equum suum album 
de more uellet ascendere, imperator ex alia parte accedens, 
streuuam eius tenuit, et postquam equum ascendit, ipsum aliquantulum 
stratoris more per freni lora deduxit, quem papa benedicens, 
ad hospicium redire permisit. Ipse uero, clero et populo 
illum precedente, usque ad mare descendit. Dehinc galeas 
ingressus, ad palatium suum cum gloria est et honore reuersus. 
[/p] 
[p xml:id="g286.1-286.28"] 
Uenientibus autem proximis Kalendis Augusti, imperator cum 
archiepiscopis et episcopis et reliquis principibus suis et magna 
populi multitudine ad patriarche palatium, in quo papa erat hospitatus, 
accessit. In cuius palatii aula longa satis et spatiosa, 
papa in eminentiori loco positus in faldestolio suo resedit, et episcopis 
suis et cardinalibus hinc inde circumstantibus, imperatorem 
quidem in sua dextera supra episcopos et presbyteros cardinales, 
Romoaldum uero Salernitanum archiepiscopum in sinistra 
supra diacones cardinales residere precepit. Facto itaque silentio, 
sic est papa Alexander exorsus: Hec est, inquit, dies, fratres 
karissimi, quam fecit Dominus; exultemus et letemur in ea, 
quia hic filius noster Romanorum imperator illustris mortuus 
fuerat et reuixit, perierat et inuentus est. Nam postquam cordi 
eius superne radius claritatis illuxit, totius falsitatis depulsa caligine, 
de errore ad ueritatem rediit, de tenebris ad lumen transiit, 
de scismate ad unitatem accessit et ad caulas matris ecclesie 
tanquam ouis erratica repedauit. Exultet igitur fidelium uotiua 
religio, quia hodie pater iuniorem recepit filium, catholicum 
principem Romanum recuperauit imperium, mater ecclesia 
suum euagantem in uagina conuertit gladium, nauis piscatoris 
egregii, que culpis exigentibus, aduersitatum turbine pene demersa 
iam fuerat, nunc procellis cessantibus, ad litus solidum et 
uere quietis portum illesa peruenit. Ecclesie sue preces pro bono 
pacis frequenter effusas Dei filius clementer audiuit, et eam 
cum suo principe in pace et concordia collocauit. Inde est, quod 
destructis aduersitatibus et erroribus uniuersis, secura iam pace 
fruitur, et iocunda securitate letatur. Cesset igitur antiqua discordia, 
finem accipiat inueterata malitia, una fides, unus dominus, 
una sit et ecclesia. Scisma in unitatem transeat et diuisio ad caritatem 
accedat. Omnis iam ad pacem ecclesia redeat, et ad matris 
sue gremium filiorum numerositas gratiosa recurrat. Sit Deo 
gloria in altissimis et in terra pax hominibus bone uoluntatis. Et 
quia nos imperatoris nostri pium animum et benignam agnoscimus 
uoluntatem, eum intra nostre mansuetudinis brachia tanquam 
karissimum filium benignius amplexamur et tam ipsum 
quam uxorem et eius filium in catholicos principes paterno affectu 
recipimus et ipsis honorem debitum impendere procuramus; 
Deum et apostolos nostros affectuose rogantes, ut ipsos ecclesie 
sue seruent incolumes et per longa tempora custodiant 
defensores. 
[/p] 
[p xml:id="g286.29-287.12"] 
Postquam papa loqui desiit, imperator, deposito pallio, de suo 
faldestolio surgens, cepit in lingua teotonica concionari, Christiano 
cancellario uerba sua uulgariter exponente. Ait ergo: 
Maiestati nostre satis gratum residet et acceptum, quod Deus 
omnipotens, cuius manu principum corda tractantur, cuius arbitrio 
eorum uoluntates et consilia diriguntur, nostre conscientie 
puritatem attendens, ex diuersis mundi partibus uiros prouidos 
et discretos huic curie uoluit interesse, ut ipsi errorem nostrum 
et conuersionem nobis referentibus manifeste cognoscerent, dehinc 
ad propria redeuntes, deuotionem nostram, quam erga Dei 
ecclesiam gerimus, publice predicarent. Totus igitur mundus euidenter 
agnoscat, quod licet nos Romani imperii dignitate et gloria 
fulgeamus, tamen a nobis humane conditionis proprium dignitas 
Romana non abstulit, nec ignorantie uitium maiestas 
imperialis exclusit. Nam suggestione prauorum hominum ignorantie 
fuimus tenebris inuoluti et per uiam ueritatis credentes 
incedere, extra iustitie semitas nos inuenimus. Ecce enim Dei 
ecclesiam, quam credebamus defendere, impugnauimus, et 
quam sperabamus extollere pene destruximus. Occasione 
Domini nostri Iesu Christi tunica incosutilis est diuisa, et 
quantum in nobis fuit, per ereses et scismata uiolata. Decepit 
nos cause meritum et color negotii perturbauit, quia dum in 
facto ecclesie potius uirtutem potentie quam rationem iustitie 
uolumus exercere, constat nos in errorem merito deuenisse. 
Iustitia enim fortitudinem respuit, equitas uiolentiam non admittit. 
Sicque factum est, quod ille, qui humilia respicit et alta a 
longe agnoscit, potentiam nostram et aduerse partis humilitatem 
considerans, more suo potentes de sede deposuit, et humiles 
exaltauit. Sed, quia diuina clementia nos ad correctionem nostram 
ad tempus errare uoluit, sed deuiare in perpetuum non 
permisit, uniuersa hec fidelium turba cognoscat, quod nos de 
cetero, errore totius falsitatis obiecto, ad ueritatem conuertimur, 
de scismate ad unitatem redimus et ad gremium matris nostre 
sacrosancte Romane ecclesie gratanter accedimus, dominum 
Alexandrum, qui est in presentiarum, et successores eius in 
catholicum papam recipimus et ipsi tanquam patri debitam 
reuerentiam exhibere proponimus. Pacem nostram ecclesie, illustri 
regi Sicilie et Lombardis, sicut inter nos ordinatum est et dispositum, 
reddimus. 
[/p] 
[p xml:id="g287.13-288.3"] 
Imperator uerba finierat. Cumque in laudem eius qui aderant 
acclamassent, iterum facto silentio, sancta Dei euangelia cum 
sanctorum reliquiis et cruce de ligno Domini sunt producta in 
medium. 
Mandante itaque imperatore, comes Henricus de Diessa in 
anima imperatoris iurauit, quod ipse pacem ecclesie et imperii, 
pacem regis Sicilie usque ad annos quindecim et treuguas Lombardorum 
usque ad annos sex, sicut per mediatores hinc inde 
tractatum et scriptum fuerat, bona fide, sine fraude et malo ingenio 
firmiter obseruaret, et Henricum regem filium suum id 
ipsum iurare faceret et seruare. Dehinc duodecim principes imperii, 
tam ecclesiastici quam seculares, tactis sacrosanctis euangeliis, 
modo simili iurauerunt. Protinus Romoaldus Salernitanus 
archiepiscopus surgens, per eadem euangelia iurauit, quod postquam 
imperator nuntios suos propter hoc ad regem in Siciliam 
miserit, rex infra duorum mensium spatium per aliquem principum 
suorum de obseruanda imperatori pace usque ad annos 
quindecim in anima sua iurare faciet, et decem principes suos 
iuramentum ueri simile faciet exhibere. 
Comes etiam Roggerius, sicut archiepiscopus fecerat, id 
ipsum manu sua iurauit. Dehinc rectores Lombardie, qui ibi aderant, 
iurauerunt, quod usque ad sex annos bona fide et sine fraude 
treuguas imperatori obseruarent, sicut inter eos tractatum et 
dispositum erat, et quod per singulas ciuitates consules et nobiles 
ciuitatum id ipsum iurare facerent. Quo facto, illius diei curia 
est soluta, et tam imperator quam reliqui cum gaudio et letitia ad 
sua hospitia sunt reuersi. 
[/p] 
[p xml:id="g288.4-288.22"] 
Interea Christianus cancellarius, qui pro consumatione pacis 
plurimum laborauerat, nacta oportunitate temporis, cepit per 
imperatorem et principes suos dare studium et operam diligentem, 
ut papa Alexander Maguntinum illi archiepiscopatum auctoritate 
apostolica confirmaret. Quod presentiens Corradus, qui 
in Maguntina ecclesia prius electus et consecratus fuerat, ad papam 
accedens ait: Nouit uestra sanctitas, uenerande pater, nouit 
uniuersa hec Romana ecclesia, quod ego uestre persone intuitu, 
Maguntinam ecclesiam, in qua canonice electus fueram, inscio 
imperatore, reliqui et honorem meum, parentes et patriam pro 
Dei amore deserui et ad uos in Franciam festinus accessi, exilium 
patrie preposui et in labores et angustias quietem meam et 
ocium commutaui. Bene potestis recolere, quantum catholice ecclesie 
meus aduentus contulerit et qualiter partem uestram 
adhuc nutantem et debilem plurimum roborauerit. Uos autem 
uestri gratia mihi uicem congruam pro tempore rependistis, 
nam primo me in presbyterum cardinalem, dehinc in Sabinensem 
episcopum, postremo in Maguntinum archiepiscopum consecrastis. 
Nunc autem, ut audio, uultis Christiano cancellario, qui 
Maguntinam ecclesiam per uiolentiam inuaserat, eandem conuerso 
religionis ordine confirmare. Quod multum ab equitate 
discrepat et a ratione discordat, ut scismaticus catholico et intrusus 
canonice electo debeat anteponi. Rogo igitur et humiliter 
postulo, ut postquam Deus pacem ecclesie sue reddidit, mihi 
quoque de iure mea reddatur ecclesia, ut sicut fui socius tribulationis, 
ita sim particeps consolationis et gaudii. 
[/p] 
[p xml:id="g288.23-288.36"] 
Cui papa satis benigne respondit: Deuotionem tuam, fili karissime, 
quam erga Romanam ecclesiam et personam nostram 
habuisse dinosceris, manifeste recolimus et ardorem fidei tue 
publice protestamur. Multum nostre parti uester aduentus contulit, 
multum nostra ecclesia de uestra societate profecit. Et nos 
quidem, Deo teste, pro utilitate uestra sumus ualde solliciti, et facere 
que uobis expediant, tenemur obnoxii. Nolumus honorem 
uestrum minuere sed augere, nolumus uobis inferre iniuriam, sed 
gloriam ministrare. Non debet autem a uestra memoria excidisse 
quod sepe nobis et nuntiis et literis significastis, quod si inter 
ecclesiam et imperium pax non posset aliter fieri, nisi Maguntino 
archiepiscopatu a uobis remisso, licet hoc uobis graue resideret 
plurimum et molestum, tamen pro bono pacis hanc iacturam 
equanimiter patiebamini, uolentes honorem ecclesie honori 
uestro et illius commodum uestris utilitatibus anteponere. Et 
ecce imperator cum magna instantia asseuerat, quod nullatenus 
in pace ecclesie remanebit, si Christianus cancellarius a Maguntine 
sedis fuerit prelatione deiectus. Nos autem absque uestra 
notitia nullum sue petitioni adhuc uoluimus dare consensum, 
nec, uobis ignorantibus, aliquod prebere responsum. 
[/p] 
[p xml:id="g288.37-289.7"] 
Tunc Corradus benignam apostolici responsionem considerans, 
et uoluntatem eius rationi consentaneam esse cognoscens, 
consultandi super hoc cum amicis suis a papa inducias petiit et 
accepit. Habito itaque consilio, ad papam rediit et humili uoce 
respondit: Licet, reuerende pater, mihi iniuriosum sit pariter et 
molestum, ut ecclesiam meam debeam sine culpa dimittere, et 
locum mei regiminis, nulla offensa interueniente, mutare, tamen 
quia ad meum spectat officium non que mea sed que IesuChristi 
sunt querere, nolo ut occasione mei pax inter uos et imperatorem 
facta remaneat et discordia sepulta resurgat. Pro pace ecclesie 
conseruanda, pro qua Christus uitam suam perdidit, libenter 
uolo meum honorem perdere et cum meo dampno utilitati 
ecclesie prouidere. Et iccirco ut omnis materia discensionis et 
scandali auferatur e medio, Maguntinum archiepiscopatum in 
potestate uestra sponte relinquo, et me liberalitati uestre et patrocinio 
recommendo. 
[/p] 
[p xml:id="g289.8-289.18"] 
Quo audito, papa letus effectus, habito cum imperatore consilio, 
prenominatum Corradum, cardinalatus illi et Sabinensis 
episcopatus dignitate seruata, in Salseburgensem ecclesiam honorifice 
fecit eligi. Nam filius regis Boemie, qui eidem ecclesie 
preerat, pro eo quod de simonia et quibusdam aliis criminibus 
coram papa fuisset accusatus, de merito sue cause diffidens, 
commissam sibi ecclesiam in manu pape spontanea uoluntate 
remisit. Sicque factum est, quod Alexander papa, sicut uir prouidus 
et discretus, pro conseruanda pace ecclesie utens dispensatione 
canonica, Corradum quondam Maguntinum archiepiscopum 
in Salseburgensi ecclesia sublimauit. Christiano autem cancellario 
Maguntinam ecclesiam auctoritate apostolica confirmauit, 
et tam ei quam Philippo Coloniensi archiepiscopo, qui a 
suis suffraganeis et catholicis fuerant consecrati, recepto ab 
utroque iuramento obedientie, pallia de more concessit. 
[/p] 
[p xml:id="g289.19-289.31"] 
Alexander autem papa prudentiam et literaturam Romoaldi 
Salernitani archiepiscopi diligenter attendens, et deuotionem 
quam erga Romanam ecclesiam semper habuerat recolens, ad 
petitionem ipsius archiepiscopi, communicato fratrum suorum 
consilio, ipsi et successoribus eius usum et dignitatem portande 
crucis per ciuitatem et totam suam parrochiam apostolica auctoritate 
concessit, et donum, quod exinde Salernitane ecclesie in 
perpetuum fecerat, sui priuilegii munimine roborauit. Hoc etiam 
silentio pretereundum non est, quod scismatici, qui in diuersis 
ecclesiis Tuscie et Lombardie auctoritate imperiali intrusi fuerant, 
et quidam dicti cardinales, qui Iohanni de Struma adheserant, 
audito, quod imperator cum ecclesia et papa Alexandro pacem 
fecisset, penitentia ducti, Uenecias festino gressu uenientes, 
primo scisma, quod defenderant, abiurabant, dehinc per sancta 
Dei euangelia promittebant, quod de excessu, quem fecerant, 
domini pape Alexandri mandato starent, et eum et successores 
eius in catholicum papam reciperent. Et sic ab excomunicationis 
uinculis absoluti ad eius pedes accedebant. 
[/p] 
[p xml:id="g290.1-290.32"] 
Pace igitur, ut prediximus, inter imperatorem et regem Sicilie 
facta pariter et iurata, nuntii regis ad imperatoris palatium, 
ipsum ex parte regia salutaturi iuerunt. Quo cognito, imperator 
de camera sua egressus, eos, multis astantibus, satis honorifice 
et benigne suscepit. Cumque Romoaldus Salernitanus archiepiscopus 
de faldestolio suo surgens, stans loqui uoluisset, imperator 
eum sedentem loqui precepit. Facto itaque silentio, archiepiscopus 
sic est exorsus: Dominus noster gloriosus rex Sicilie dominum 
imperatorem, qui est in presentiarum, sicut karissimum 
amicum et fratrem suum deuote pariter et affectuose salutat, et 
per nos magnificentie imperiali significat, quod, cum hoc anno 
nuntii sui ad dominum papam pro bono pacis Anagniam aduenissent, 
scripsit dominus papa domino nostro glorioso regi, ut 
aliquos de latere suo ad eum mitteret, qui cum eo tractande pacis 
colloquio interessent. Dominus autem rex deuotissimus filius 
eius ad petitionem illius comitem Roggerium, uirum utique 
prouidum et discretum et de sanguine regio ortum, et me cum 
eo ad eius presentiam destinauit, ut in perficienda pace adiutores 
essemus pariter et presentes, non quod dominus noster rex 
pacificus cum domino imperatore aliquam credat habere discordiam. 
Ipse enim sicut catholicus princeps et pacis filius, omnes 
christianos principes diligit, et quantum in eo est, cum illis pacem 
et concordiam habere credit. Solos inimicos crucis Christi 
crudeli odio mari et terra persequitur. Inde est, quod non parcit 
pecunie, non indulget expensis, sed singulis annis biremes suas 
preparat, et cum eis armatam militiam destinat, ut hostes christiane 
fidei deuincat pariter et confundat et euntibus ad sepulchrum 
Domini securum iter preparet et expediat. Alii mundi 
principes subditos suos uehementer impugnant, et cum inimicis 
fidei pacem facere non formidant, de sepulchro Domini, quod a 
Sarracenis impugnatur, non multum cogitant, et eum, qui solus 
ipsum defendere nititur, impedire festinant; alii que sua sunt 
querunt, solus rex noster, que Iesu Christi sunt, deuotus inquirit. 
Cum ergo ipse in Dei seruitio tam sanctam et puram deuotionem 
habeat, uos, domine imperator, qui ecclesie Dei specialis 
estis filius et defensor, singulari amoris priuilegio pre ceteris 
mundi principibus dominum regem et uenerari debetis pariter 
et amplecti, qui Dei ecclesiam semper intendit extollere, et inimicos 
eius non desinit impugnare. Nulla etiam inter uos et dominum 
regem discidii causa uel odii seminarium interuenit. Dominus 
enim rex a magnificentia uestra se numquam offensum 
meminit, uel uos in aliquo offendisse cognoscit, sed certum 
apud eum et firmum existit, quod si imperialis maiestas cum regia 
magnificentia perfecte pacis uinculo fuerit counita, ecclesie 
Dei et toto orbi magnum poterit commodum prouenire. 
[/p] 
[p xml:id="g290.33-291.12"] 
Archiepiscopus uerba finierat. Protinus imperator per Gottifridum 
cancellarium suum ad eius uerba respondit, dicens: 
Salutes ex parte illustris regis Sicilie per uos magnificentie nostre 
transmissas, ea qua decet reuerentia et honore suscipimus, 
et eidem loco et tempore oportuno rependere multiplices procuramus. 
Quod autem tam ydoneas et elegantes personas ad pacis 
nostre colloquium destinauit, nostre excellentie satis gratum 
residet et acceptum, quia ex legatorum suorum scientia, probitate 
simul et facecia, delegantis domini auctoritatem perpendimus, 
et a nobis merito in numero summorum principum reputatur, 
qui talibus et tantis personis preesse dinoscitur. Quod uero 
significastis, eum erga serenitatem nostram amicam gerere uoluntatem, 
hoc uerum esse rerum experientia comprobauimus. 
Nam licet popularis opinio nos ad inuicem esse crederet inimicos, 
tamen inter nos haberi pacem et concordiam operis exhibitio 
demonstrauit, quia eum et terram eius numquam offendimus, 
et nos ab eo in nullo offensos ueraciter profitemur. Et quia 
ipse pre uniuersis mundi principibus inimicos crucis Christi 
mari et terra persequitur, et cum hostibus christiane fidei guerram 
semper et discordiam habere dinoscitur, nos illi, tanquam 
catholico principi et pacis filio, pacem nostram gratanter offerimus 
et eum sincere caritatis brachiis amplexamur. Nam in ueritate 
cognoscimus quod ex hoc mutue dilectionis affectu ecclesiis 
Dei prouenit non parua utilitas, christianis omnibus et precipue 
ad Domini sepulchrum euntibus magna securitas, infidelibus 
autem terror, confusio pariter et egestas. 
[/p] 
[p xml:id="g291.13-291.22"] 
Quo audito, regis nuntii imperatori de bona uoluntate, quam 
erga regem se habere dicebat, gratias referentes, accepta ab eo 
licentia, ad sua hospitia alacres sunt reuersi. Ipsi autem, sicut uiri 
sapientes et prouidi, metuentes, ne pacis facte memoriam longeuitas 
temporis aboleret, dederunt studium et operam diligentem, 
ut forma pacis, que inter imperatorem et regem facta fuerat, 
imperiali iussione redigeretur in scripturis, ut eam de cetero 
non posset temporis uetustas destruere, quam imperialis priuilegii 
scriptura seruaret. Ad petitionem igitur eorum pacis inter 
imperatorem et regem inite scriptum est priuilegium sigilli aurei 
impressione munitum. Ut autem prenominati priuilegii notitiam 
semper habere possit secutura posteritas, eiusdem priuilegii 
exemplar huic nostro operi dignum duximus annotare: 
[/p] 
[p xml:id="g291.23-292.15"] 
In nomine Patris et Filii et Spiritus sancti. Amen. Nos Fredericus 
Dei gratia Romanorum imperator et semper augustus, et 
Heinricus rex filius noster, interuentu uenerabilis patris nostri 
Alexandri Dei gratia summi pontificis et fratrum suorum cardinalium, 
pro parte nostra et heredum nostrorum paciscimur uobiscum, 
domine Willelme, eadem gratia illustris rex Sicilie, 
quod amodo usque ad quindecim annos obseruabimus uobis et 
heredibus uestris et uniuerso regno uestro et toti terre dominationis 
uestre ueram et firmam pacem. Et quod per nos uel per 
quoslibet alios, mari uel terra, uos predictum illustrem regem et 
heredes uestros aut regnum uestrum et terram dominationis 
uestre, sicut prescriptum et determinatum est, usque ad quindecim 
annos non inuademus nec inuadere faciemus, nec uobis aut 
regno uestro et iam dicte terre dominationis uestre guerram aliquo 
modo faciemus. Et ut hec omnia suprascripta firmiter et illibata 
a nobis supradicto Frederico Dei gratia Romanorum imperatore 
et semper augusto et Heinrico filio nostro rege et heredibus 
nostris tam uobis supradicto illustri regi Willelmo, quam 
heredibus uestris et regno uestro et toti terre dominationis uestre 
attendantur et obseruentur, nos predictus imperator bona 
fide, sine fraude et malo ingenio, in presentia beatissimi patris 
nostri pape Alexandri et cardinalium et legatorum uestrorum, 
Romoaldi uenerabilis Salernitani archiepiscopi et Roggerii egregii 
comitis Andrie, et principum ac fidelium nostrorum a comite 
Henrico de Diessa in anima nostra supra sancta Dei euangelia et 
sanctorum reliquias iurari fecimus, et Heinricum filium nostrum 
per interpositam dignam personam in anima sua id ipsum iurare 
faciemus usque ad medium futurum Septembrem indictionis 
undecime. Et principes nostros idem iurare fecimus, uidelicet 
Christianum Maguntinum archiepiscopum, Arnoldum Treuerensem 
archiepiscopum, Corradum Guormaciensem electum, Godefridum 
imperialis aule cancellarium, Guoruuinum protonotarium, 
markyonem Theodericum de Lusiz, Florentium comitem 
Hollandie, comitem Dedonem de Groyx, comitem Henricum de 
Diessa, comitem Roupertum de Durna. Ad huius autem pacti, 
promissionis et iuramenti nostri et Heinrici regis filii nostri et 
principum nostrorum memoriam et inuiolabile firmamentum 
presens priuilegium nostrum per manus Wortwini protonotarii 
nostri scribi fecimus, et imperiali sigillo nostro aureo sigillatum 
et predictorum principum iuramento communitum uobis suprascripto 
illustri regi Willelmo fecimus assignari. Anno dominice 
incarnationis MC septuagesimo septimo, 
mense Augusti, decima indictione. 
[/p] 
[p xml:id="g292.16-293.4"] 
Postquam uero imperator prescriptum priuilegium nuntiis 
regis tradidit, et quod missurus esset Christianum cancellarium 
in Siciliam pro recipiendis iuramentis ueri similibus repromisit, 
prenominati nuntii non contenti imperiali priuilegio, ad maiorem 
certitudinem pacis inite robur et firmamentum, aliud priuilegium 
a papa et cardinalibus Romano fecerunt more conscribi, 
in quo imperiale declaratum est priuilegium et auctoritate sedis 
apostolice roboratum. Quo facto Huguiczonem cardinalem ex 
mandato pape et imperatoris cum imperialibus litteris et cum 
notario Salernitani archiepiscopi et cappellano comitis Roggerii 
ad castellum Gayue, ubi imperatrix cum Heinrico rege filio suo 
morabatur, aduenit. Presentibus itaque imperatrice, rege Heinrico 
filio eius, cardinali, markyone de Monteferrato et quibusdam 
de rectoribus Lombardie et notario archiepiscopi et cappellano 
comitis et multis aliis uiris probis et idoneis, Uerdensis episcopus 
stola collo imposita, ex mandato imperatoris et regis Heinrici, in 
anima eius supra sancta Dei euangelia et reliquias iurauit, quod 
ipse rex Heinricus pacem ecclesie et imperii, sicut a patre suo 
iurata fuerat, et pacem regis Sicilie usque ad annos quindecim, 
et treuguas Lombardorum usque ad sex annos, bona fide, sine 
fraude et malo ingenio firmiter obseruaret. 
[/p] 
[p xml:id="g293.5-293.20"] 
Aduenientibus autem uigiliis Assumptionis beate Uirginis, que 
eo tempore in die dominico aduenerunt, Alexander papa cum 
episcopis suis et cardinalibus, cum patriarchis, archiepiscopis, 
episcopis et abbatibus Alammannie, Lombardie et Tuscie, cum imperatore 
et duce Uenecie, cum nuntiis regis Sicilie et magna populi 
multitudine in ecclesia beati Marci conueniens, sollempne 
ibidem concilium celebrauit. Dictis itaque orationibus et letaniis 
et aliis, que de more in concilio sunt dicenda, et longo sermone 
de pace habito, Alexander papa candelas accensas imperatori et 
clericis et laycis, qui ibi aderant, dari precepit. Et ipse excomunicationis 
formam hoc modo proposuit: 
Nos ex parte Dei omnipotentis et beate Marie semper uirginis 
et beatorum apostolorum Petri et Pauli et omnium sanctorum 
excomunicamus et a gremio matris ecclesie separamus 
omnes personas tam ecclesiasticas quam seculares, quecumque 
pacem, que inter ecclesiam et imperium modo facta est, et pacem 
regis Sicilie usque ad annos quindecim, et treuguas Lombardorum 
usque ad annos sex, aliquo modo disturbare uel impedire 
presumpserint. Et sicut hee candele extinguuntur, sic eorum 
anime eterne uisionis lumine et claritate priuentur. 
Cumque candele proiecte essent de manibus et extincte, imperator 
alta uoce cum aliis: Fiat, fiat pariter acclamauit. Sicque 
concilium celebratum est et solutum. 
[/p] 
[p xml:id="g293.21-293.38"] 
Eo autem die nuntii regis Sicilie, accepta a papa et imperatore 
licentia, cum galeis suis ad monasterium Sancti nicolay qui 
ad litus dicitur, peruenerunt. Celebrato ibidem festo Uirginis, 
altero die Adriaticum mare intrantes, aura flante secunda, nono 
die stante mensis Augusti, sani et incolumes cum omnibus suis 
Barolum descenderunt. Archiepiscopus itaque et comes Roggerius, 
comunicato consilio, nuntium suum cum litteris in Siciliam 
direxerunt, modum et ordinem geste pacis regi plenarie significantes. 
Et hoc facto, comes Andriam rediit, archiepiscopus 
autem Salernum uenit. Rex uero ex tenore litterarum pacem factam 
et iuratam esse cognoscens, letatus est ualde et per litteras 
suas archiepiscopo et comiti dedit in mandatis, ut ad eum festino 
gressu in Siciliam properarent. Sicque factum est, quod archiepiscopus 
et comes sexto die intrante mensis Nouembris Panormum 
ingressi, a dominis et familiaribus curie et reliquis magnatibus 
honorifice sunt suscepti. Altera uero die coram magnificentia 
regia uenientes, ei a principio usque ad finem totius negotii 
modum et seriem plenissime retulerunt, et priuilegium pape 
Alexandri et imperatoris de pace factum et roboratum eidem, 
suis familiaribus presentibus, assignarunt. Rex igitur ex tenore 
priuilegiorum preter spem et opinionem suam pacem ad honorem 
suum et commodum factam esse considerans, archiepiscopi 
et comitis super hoc fidem et prudentiam plurimum commendauit, 
dans illis in mandatis, ut imperatoris nuntios, qui in Siciliam 
erant uenturi pro recipiendis iuramentis, equanimiter 
expectarent. 
[/p] 
[p xml:id="g293.39-294.2"] 
Hec autem omnia, que prediximus, ita gesta fuisse, nulli 
dubitationis uel incredulitatis scrupulum moueant, quia Romoaldus 
secundus Salernitanus archiepiscopus, qui uidit et 
interfuit, scripsit hec; et sciatis, quia uerum est testimonium 
eius. 
[/p] 
[p xml:id="g294.3-294.14"] 
Interea dum imperator per totum mensem Augusti et aliquam 
partem Septembris esset Ueneciis demoraturus, accepta a papa licentia, 
tertio decimo die eiusdem mensis a Ueneciis recedens Rauennam 
uenit, per uallem Spolitinam in Tuscia descensurus. 
Dominus autem papa omnibus, que in partibus illis facienda 
erant rite dispositis, in mense Octubri cum quibusdam de cardinalibus 
a Ueneciis mouens, cum quattuor galeis Uenetum secundo 
die stante eiusdem mensis Sipontum applicuit, et inde per 
Troiam et Beneuentum Anagniam festinus aduenit; quidam uero 
de cardinalibus eum per terram sunt prosecuti. Magister autem 
Raynerius cardinalis et Grecus subdiaconus cum Christiano cancellario 
in Romaniam descenderunt pro restauratione regalium, 
que imperator inuaserat, recipienda. Dum autem papa a Siponto 
Anagniam ueniret, ecclesie peccatis exigentibus, Hugo de Bononia 
cardinalis Beneuenti est mortuus, Willelmus de Papia Portuensis 
episcopus apud Auersam obiit, Malfridus Penestrinus 
episcopus apud Anagniam diem clausit extremum. 
[/p] 
[p xml:id="g294.15-194.17"] 
Anno dominice incarnationis MC. septuagesimo octauo, 
quinta die intrante mensis Martii, luna passa est eclisin in signo 
uirginis et incepit a fine prime hore et durauit usque ad principium 
quarte et obscurata est tota minus quarta. 
[/p] 
[p xml:id="g294.18-295.5"] 
Comes autem Roggerius de Andria iuxta mandatum regium 
usque in carnis leuamen Panormum imperatoris nuntios expectauit. 
Quibus moram facientibus, accepta a rege licentia, in Apuliam 
rediit. Salernitanus archiepiscopus, precipiente rege, usque 
in mediam quadragesimam Panormi est demoratus. Cumque imperatoris 
nuntii iter suum differrent, simili modo impetrata licentia 
ad ecclesiam suam feliciter est reuersus. 
Papa uero Alexander aliquantis diebus apud Anagniam demoratus, 
inuitantibus eum Romanis, cum summo honore et gloria in 
festo beati Gregorii Urbem feliciter est ingressus, in qua iuxta 
morem Romanorum pontificum in diuersis ecclesiis, secundum 
stadia ab antiquo disposita, processionaliter et pompose procedens, 
missarum officia sollempniter celebrauit. 
Imperator uero a Rauenna usque in uallem Spolitinam descendens, 
per Tusciam et Ianuam usque in Lombardiam rediit, 
Maguntino archiepiscopo circa partes Urbis ad pape Alexandri 
obsequium derelicto. Cum autem prenominatus imperator in 
partibus Taurini in estate aliquanto fuisset tempore demoratus et 
cum Lombardis pacem pro uelle suo componere non potuisse, 
cum suis in Alammannia rediit. 
[/p] 
[p xml:id="g295.6-295.19"] 
Iohannes uero de Struma, qui a suis Calistus appellatus est, 
Alexandrum papam cum imperatore audiens concordatum, timore 
correptus, Biteruum deserens, prefecti consilio et auxilio 
Albanum montem intrauit. Quem Iohannes eiusdem castri dominus 
satis honeste recepit, credens se pro eo ab Alexandro papa 
pecuniam non modicam recepturum. Quo cognito, Maguntinus 
archiepiscopus idem castrum obsedit, uineas eius incidit et segetes 
deuastauit, et militum ac peditum circa ipsum custodia derelicta, 
Biteruum adiit, et populum eiusdem ciuitatis in manu sua 
pro parte Alexandri pape recepit. Nobiles uero eiusdem urbis, diuisi 
a populo, noluerunt pape subire dominium; sed adherentes 
Corrado filio markyonis de Monteferrato, diebus singulis Maguntinum 
archiepiscopum et populum impugnabant. Cumque 
eis resistere non ualerent, prefecti consilio Romani populi et senatorum 
auxilium postularunt. Romani uero more suo fidem 
apostolicis non seruantes, Alexandro papa dissuadente pariter et 
uetante, congregata militum et peditum multitudine Biteruum 
perrexerunt, ut eiusdem ciuitatis nobiles uiriliter adiuuaret, 
Maguntinum archiepiscopum et Biteruensium pro uiribus impugnarent. 
[/p] 
[p xml:id="g295.20-295.26"] 
Alexander autem papa, hoc cognito, sicut uir religiosus et 
sanctus, metuens ne si Romani cum cancellario et Biteruensibus 
confligerent, multa inde omicidia prouenirent, missis cardinalibus 
suis, mandauit cancellario et Biteruensibus, ut intra Biterui 
menia se continerent et nullam Romanis pugnandi copiam preberent. 
Romani autem uenientes, nemine resistente, Biteruensium 
segetes uastauerunt, oliuas et uineas inciderunt, et sic infectis 
negotiis Romam reuersi sunt. Prefectus uero ad pedes Alexandri 
pape accedens, confirmata sibi prefectura, eius homo 
deuenit. 
[/p] 
[p xml:id="g295.27-295.34"] 
Cum autem papa Alexander Rome pene usque ad medietatem 
Augusti demoratus fuisset, calorem aeris et distemperantiam 
metuens, Urbem cum suis cardinalibus egressus, Tusculanum 
uenit. Considerans uero quod occasione scismatis, quod, peccatis 
exigentibus, decem et nouem annis perdurauerat, multa mala 
in Dei ecclesia prouenissent, que correctione canonica indigerent, 
habito fratrum suorum consilio, Orientis et Occidentis et 
totius Italie episcopos conuocauit, mandans eis per nuntios et 
litteras et apostolica auctoritate precipiens, ut in prima dominica 
quadragesime, in qua cantatur Ecce nunc tempus acceptabile 
omnes ad eum pro celebrando uniuersali concilio conuenirent. 
[/p] 
[p xml:id="g295.35-296.26"] 
Imperator uero Fredericus, sicut cum Romoaldo Salernitano 
archiepiscopo et Roggerio comite Andrie apud Uenecias condixerat, 
nuntios suos, Hugolinum scilicet Boni comitis et Rodegarium 
magistrum camerarium suum pro recipiendis iuramentis 
de confirmanda pace ad regem Willelmum in Siciliam misit. 
Quos rex, sicut decuit, honorifice et honeste suscepit, et eis presentibus, 
comitem Roggerium de Auellino in anima sua iurare 
fecit, quod ipse et totum regnum eius imperatori Frederico et 
uniuerso eius imperio ueram et firmam pacem usque ad annos 
quindecim obseruaret, et undecim de principibus suis id ipsum 
iurare fecit, et priuilegium de confirmatione pacis iussit conscribi 
et bulla aurea insignitum eisdem fecit nuntiis assignari. Qui, 
accepta a rege licentia, reuersi sunt, quodam regis armigero eos, 
ut moris est, usque ad fines regni deducente. 
Cumque ad castrum quoddam, quod Lacusniger dicitur, 
peruenissent, inter rusticos eiusdem castri et regis armigerum 
rixa exhorta est. Cumque regis armiger rusticos metuens, ad nuntiorum 
hospicium se contulisset, rustici, utpote superbi et temerarii, 
domum in qua erant nuntii, cum lapidibus sunt aggressi, et 
eos male et inhoneste tractantes, scrinium Hugolini Boni comitis 
fregerunt, et ex eo coppam unam argenteam et priuilegium, 
quod rex imperatori fecerat, asportarunt. Nuntii uero, recepta 
hac iniuria, indignati Salernum uenerunt, et Gualterio ammirato 
et archiepiscopo totius geste rei seriem exposuerunt. Quod cum 
ad regis Willelmi notitiam peruenisset, indignatus plurimum et 
turbatus, Dauid hostiarium suum cum litteris suis ad iustitiarios 
regionis illius transmisit, precipiens eis, ut huius mali factores et 
complices diligenter inquirerent, et inuentos cruce suspenderent. 
Cuius preceptum statim est executioni mandatum; nam uenientes 
iustitiarii cum hostiario regis, quoscunque potuerunt de 
malefactoribus inuenire ceperunt, et iuxta mandatum regium 
quosdam ex eis apud Barolum, quosdam apud Troiam, unum 
Salerni, alium Capue, et duos apud Sanctum germanum suspendi 
fecerunt, ut uniuersus mundus euidenter agnosceret, quod 
rex Willelmus iustitie et equitatis amator, si qua maleficia in 
regno suo fiunt, non uult silentio et impunita transire. Precepit 
etiam rex aliud priuilegium de confirmanda pace scribi, et bulla 
sua aurea insignitum per Tancredum notarium ad imperatorem 
usque transmisit. 
[/p] 
[p xml:id="g296.27-297.2"] 
Eodem tempore mense Madii, undecima indictione, rustici de 
Faiano, sicut proditores et periuri, consentientibus, ut dicitur, 
quibusdam monachis, qui ibidem erant, Matheum abbatem Sancti 
Benedicti de Salerno cum gladiis et fustibus et lanceis inuaserunt, 
et eum percussum in uentre et gutture crudeliter occiderunt. 
Quo cognito, rex Willelmus Luce Guarne et Florio de 
Cammarota iustitiariis precipiendo mandauit, ut huius sceleris 
auctores cum summo studio et cautela inquirerent et inuentos 
carceri manciparent. Qui adhibita diligentia competenti, quosdam 
de rusticis, qui neci abbatis interfuerunt, et Petrum priorem 
Sancti benedicti et Amatum priorem Faiani et quosdam alios 
de monachis comprehenderunt; asserebant enim rustici qui 
capti fuerant, consilio et machinatione predictorum monachorum, 
abbatem fuisse occisum. 
[/p] 
[p xml:id="g297.3-297.18"] 
Anno dominice incarnationis MCLXXVIII mense Augusti, undecima 
indictione, quarto die stante eiusdem mensis, uidelicet 
in festo decollationis beati Iohannis Baptiste; Iohannes de Struma, 
qui et a suis Calixtus appellatus est, reatum suum agnoscens, 
Montem albanum deseruit et apud Tusculanum ad pedes 
pape Alexandri cum quibusdam de suis clericis humilis et deuotus 
accessit. In conspectu cardinalium et multorum se peccasse 
publice confessus est dicens: Domine uenerande pater, peccatum 
meum manifeste confiteor, et me auctoritate imperiali contra 
Deum et sanctam ecclesiam et uos egisse cognosco. Sed 
nunc reuersus ad cor, delictum meum recolo et ueniam a uestra 
pietate deposco, omnem heresim et scisma abiuro, et uos in dominum 
et uniuersalem patrem totius ecclesie deuote recipio. 
Quem Alexander papa, ut erat pius et humilis, non obiurgauit 
et reprehendit, sed secundum sibi innatam mansuetudinem benigne 
recepit, dicens: Frater, gaudium est angelis Dei super uno 
peccatore penitentiam agente. Quod suggestione diabolica unitatem 
ecclesie scindere uoluisti, multum doluimus, et quod inspirante 
Domino ad eius unitatem redire uoluisti, plurimum congaudemus. 
Romana ecclesia, que iuxta Iesu Christi magisterium 
inimicos diligere consueuit, te hodie penitentem in filium recipit 
et pro malis bona tibi retribuere procurabit. De cetero Alexander 
papa eum et in curia et in mensa sua honorifice habuit. 
[/p] 
[p xml:id="g297.19-297.21"] 
Secundo autem die stante eiusdem mensis, luna in signo uirginis 
post mediam noctem passa est eclypsin, et pene in tertia 
parte sui obscurata est. Tertio decimo uero die intrantis mensis 
Septembris, indictione XII, sol in signo uirginis circa horam… 
[/p] 
[p xml:id="v-b298a"] [/p] 
[p xml:id="v-b298b"] [/p] 
[p xml:id="v-b298c"] [/p] 
[p xml:id="v-b298d"] [/p] 
[p xml:id="v-b300a"] [/p] 
[p xml:id="v-b300b"] [/p] 
[p xml:id="v-b300c"] [/p] 
[p xml:id="v-b302a"] [/p] 
[p xml:id="v-b302b"] [/p] 
[p xml:id="v-b302c"] [/p] 
[p xml:id="v-b302d"] [/p] 
[p xml:id="v-b304a"] [/p] 
[p xml:id="v-b304b"] [/p] 
[p xml:id="v-b304c"] [/p] 
[p xml:id="v-b304d"] [/p] 
[p xml:id="v-b306a"] [/p] 
[p xml:id="v-b306b"] [/p] 
    </body> 
  </text> 
</TEI> 
