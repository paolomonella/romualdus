<?xml version='1.0' encoding='UTF-8'?>
<!DOCTYPE TEI PUBLIC "-//TEI P5//DTD Main Document Type//EN" "tei_all.dtd" [
<!ENTITY gd '<lb break="no" rend="-" ed="#g"/>'>
<!ENTITY gl '<lb ed="#g"/>'>
<!ENTITY uu '<choice><orig>v</orig><reg type="v">u</reg></choice>'>
<!ENTITY jj '<choice><orig>j</orig><reg type="j">i</reg></choice>'>
]>
<TEI xmlns:xsi="http://www.w3.org/2001/XMLSchema-instance">
<teiHeader>
    <fileDesc>
      <titleStmt>
        <title>Romualdi Salernitani Chronicon, Garufi edition</title>
        <editor xml:id="pm">Paolo Monella</editor>
      </titleStmt>
      <publicationStmt>
        <p>Encoding experiments</p>
      </publicationStmt>
      <sourceDesc>
        <biblStruct xml:id="g">
            <monogr>     
                <author>Guarna, Romualdus</author>
                <title>Romualdi Salernitani Chronicon (A.m. 130-A.C. 1178)</title>
                <editor>Garufi, Carlo Alberto</editor>
                <imprint>
                    <publisher>S. Lapi</publisher>
                    <date>1914</date>
                    <pubPlace>Citt√† di Castello</pubPlace>
                </imprint>
            </monogr>
            <series>
                <title level="s">Rerum italicarum scriptores: Nuova edizione</title>
                <biblScope unit="volume">7</biblScope>
                <biblScope unit="part">1</biblScope>
            </series>
        </biblStruct>
      </sourceDesc>
    </fileDesc>
    <encodingDesc>
        <editorialDecl xml:id="norev">
            <p>OCR not reviewed.</p>
        </editorialDecl>
        <editorialDecl xml:id="ocr">
            <p>OCR was reviewed, and 'rs' tags were added for proper nouns (those nouns that were capitalized 
                in the print edition).
                All text is now in lowercase (to capitalize words at the beginning of a paragraph or after 
                punctuation, a script will be needed).
                The text is now ready to be collated upon individual manuscripts.
            </p>
        </editorialDecl>
        <editorialDecl>
            <p>Italics was not encoded.</p>
            <p>To facilitate collation, I am also recording the points in which page breaks occur in manuscript A,
                <bibl xml:id="a">Vat. lat. 3973</bibl></p>
            <quotation marks="none">
                <p>Quotation marks were never retained. The reason is that they would have made OCR proofreading 
                    longer because quotation marks were ubiquitous, almost always used to highlight additions 
                    not present in all branches of the textual tradition.
                    When present, @type="biblia" means that it is a biblical quote, according 
                        to the "Manuale di codifica dei testi ALIM in TEI XML" in 
                        http://it.alim.unisi.it/documentazione/.
                        @type="liturgia" means that the quote comes from the Catholic liturgy.
                </p>
            </quotation>
        </editorialDecl>
        <tagsDecl>
             <rendition xml:id="ghead1" scheme="css" selector="p[rend*='ghead1']">
                 text-align: center;  text-transform: uppercase; letter-spacing: 3px;
             </rendition>
             <rendition xml:id="ghead2" scheme="css" selector="p[rend*='ghead2']">
                 text-align: center;  font-variant: small-caps;
             </rendition>
             <rendition xml:id="ginscription" scheme="css" selector="p[rend*='ginscription']">
                 font-variant: small-caps;
             </rendition>
             <rendition xml:id="gverse" scheme="css" selector="p[rend*='gverse']">
                 font-style: italic; text-indent: 25%;
             </rendition>
            <namespace name="http://www.tei-c.org/ns/1.0">
                <tagUsage gi="hi">
                    Used to mark words capitalized in the print edition, but not constituting 
                    a proper noun, such as "Sed" at the beginning of a sentence.
                </tagUsage>
                <tagUsage gi="note">
                    With @type="content": note on the text content.
                    With @type="graphic": note on glyphs or graphemes.
                    With @type="mscorr": note on corrections made in the manuscript by the same hand or by a second hand.
                    With @type="segmentation": note on the text segmentation (arrangement of paragraphs or missing paragraphs).
                    With @type="textcrit": note on textual critical matters.
                    With @type="year": note on the year in which a fact actually happened according to a scholar (with @resp).
                </tagUsage>
                <tagUsage gi="supplied">
                    In the print edition the text integrated by the editor was between [square brackets].
                    I am omitting those brackets in this file.
                </tagUsage>
                <tagUsage gi="surplus">
                    In the print edition the text considered redundant by the editor was between &lt;angle brackets&gt;
                    I am omitting those brackets in this file.
                </tagUsage>
             </namespace>
         </tagsDecl>
        <listPrefixDef>
            <prefixDef ident="vat" matchPattern="([0-9]+)" replacementPattern="img/vat.lat.3973.pdf#page=$1">
                <p> In the context of this edition, private URIs with 
                    the prefix "vat" point to a specific page of external 
                    PDF file vat.lat.3973.pdf, including the digital images 
                    of the A manuscript. For example, 'vat:29'
                    dereferences to 'img/vat.lat.3973.pdf#page=29'.
                </p>
            </prefixDef>
        </listPrefixDef>
    </encodingDesc>
  </teiHeader>
  <text>
    <body>

<p xml:id="g3.1-3.1" decls="#ocr" rend="ghead1">

de etatibus 
</p>

<p xml:id="g3.2-3.6" decls="#ocr"> 

Prima mundi etas est ab Adam usque ad diluuium, continens annos, iuxta hebraicam 
ueritatem mille sexcentos quinquaginta sex, iuxta Septuaginta uero interpretes 
duo milia ducentos quadraginta duos; generationes uero iuxta utramque 
editionem numero decem, que uniuersali est deleta diluuio, sicut primam 
cuiusque hominis obliuio demergere consueuit etatem. 
</p>

<p xml:id="g3.7-3.16" decls="#ocr"> 
Fuerunt Noe filii tres ex quibus ita sunt orte gentes. De Iaphet quindecim, de Chan 
triginta, de Sem XXUII. Sem annos duos post diluuium genuit Arfaxad a quo sunt Chaldei. 
Arfaxad genuit Salem a quo Samarite et Indi. Salem genuit Heber, a quo Hebrei. Heber 
genuit Falech, cuius tempore turris edificatur et linguarum diuisio sit. In solo Heber prisca
remansit lingua, quia in ea conspiratione non fuit. Turris uero altitudo duo milia CLXXIU
dicitur passuum. Hanc Nebroth gigas construxit. Hac etate Scytarum regnum oritur ubi 
primus regnauit Thannus. Tunc et regnum Egiptiorum ubi primus regnauit Thoes. Dehinc 
regnum Assyriorum, ubi primus regnauit Belus, quem dicunt Saturnum quidam; deinde Ninus 
qui condidit' Niniuem. Hoc tempore Abraham nascitur, et post mortem Nini a Semiramide 
regina rehedificata est Babilonia, ubi regnauit annos quadraginta. 
</p> 

<p xml:id="g3.17-4.2" decls="#ocr"> 
Secunda etas a Noe usque ad Abraam generationes iuxta hebraicam ueritatem complexa, 
decem, annos autem ducentos nonaginta duos; porro iuxta Septuaginta interpretes anni 
MLXXII. Generationes uero XI haec uero quasi pueritia fuit generationis populi Dei, et 
ideo in lingua inuenta est hebrea, a pueritia namque homo incipit nosse loqui, que idcirco 
appellata est, quod fari non potest. Ab Adam itaque usque ad Abraham iuxta hebraicam 


ueritatem computantur anni mille nungenti quadraginta octo, secundum Septuaginta interpretes 
fiunt anni tria milia trecenti XIU. 
</p> 

<p xml:id="g4.3-4.10" decls="#ocr">
Tertia ab Abraam usque ad Dauid generationes iuxta utramque auctoritatem XIU annos 
uero, secundum Hebreorum auctoritatem nungentos quadraginta duos complectens; iuxta 
Septuaginta uero interpretes anni tria milia CXXXUII. Hec uelud quedam adolescentia fuit 
populi Dei, a qua etate incipit homo posse generare, propterea Matheus euangelista generationum 
ab Abraham sumpsit exordium, qui etiam pater multarum gentium constitutus est,
quando mutatum nomen accepit. Ab Adam uero iuxta Hebreorum auctoritatem usque ad 
Dauid fiunt anni duo millia octingenti nonaginta, secundum Septuaginta interpretes tria milia 
CU. Cur autem annorum hec diuersitas sit, in sequentibus ostendetur.
</p>

<p xml:id="g4.11-4.17" decls="#ocr">
Quarta a Dauid usque ad transmigrationem Babilonis annos habens, iuxta hebraicam ueritatem,
CDLXXIII, iuxta uero Septuaginta translationem XII amplius generationes iuxta 
utrosque codices XUII,

quas tamen euangelista Matheus certii misterii gratia XIU ponit a 
qua uelud  iuuenili etate populo Dei regum tempora ceperunt; hec namque in hominibus etas 
apta gubernando solet existere regno. Ab exordio autem prime etatis, usque ad trasmigrationem 
Babilonis computantur anni tria milia CCCLXXIII secundum Hebreorum auctoritatem,
iuxta LXX uero interpretes anni tria milia quingenti nonaginta.
</p>

<p xml:id="g4.18-4.25" decls="#ocr">
Quinta quasi senilis etas a transmigratione Babilonis usque ad aduentum Domini Saluatoris
in carne. Generationibus et ipsa XIU. Porro annis, secundum Hebreorum auctoritatem,
quingentis octoginta IX extenta; iuxta Septuaginta autem annis quingentis Septuaginta UIII,
in qua graue senectute fessa malis crebrioribus plebs hebrea quassatur. Taliter itaque ab 
exordio temporum usque ad incarnationem Christi Domini secundum Hebreorum auctoritatem 
prosequente beato Hieronymo fiunt anni tria milia CMLII. Uerum iuxta Septuaginta interpretes,
quos omnino Greci secuntur, numerantur anni UDUIII. Eusebius autem, quem Orosius
secutus est, inter utrosque numerat annos UCXCIX quibus pene omnes 

latini utuntur.
</p>

<p xml:id="g4.26-5.2" decls="#ocr">
Sexta etas, que nunc agitur, nulla generationum, uel temporum serie certa, sed ut etas 
decrepita, ipsa totius seculi morte consumenda: has erumpnosas, plenasque laboribus mundi 

etates, quique beati felici morte uicerunt septimam iam sabbati perhennis etatem suscepti,
octauam beate resurrectionis etatem, in qua semper cum Domino regnent, expectant.
</p>

<p xml:id="g5.3-5.10" decls="#ocr"> 
Etas quippe duobus modis dicitur: aut enim hominis, sicut a natiuitate infantia usque in 
annos septem, pueritia usque ad annos quatuordecim, adolescentia a quintodecimo usque in 
uicesimus octauum, iuuentus usque ad XLIX, senectus a quinquagesimo usque ad LXXIX, 
decrepita ab anno octogesimo quousque uita finitur. Aut mundi, cuius prima etas ab Adam 
usque ad Noe, secunda a Noe usque ad Abraham, tertia ab Abraham usque ad Dauid, quarta 
a Dauid usque ad captiuitatem Iudeorum in Babyloniam, quinta deinde usque ad aduentum 
Saluatoris, sexta, que nunc est usque quo mundus iste finiatur, quarum decursus per generationes, 
et regna euidentius infra, prout inuenire potui, explicabo. 
</p> 

<p xml:id="g5.11-5.18" decls="#ocr"> 

Creator omnium uisibilium et inuisibilium, qui trinus et unus Deus est, in principio creauit 
celum, terram, mare, et omnia, que in eis sunt, tempora quoque instituit, nam prima die in 
lucis nomine condidit angelos, secunda die celos in appellatione firmamenti, tertia die in 
discretionis uocabulo speciem aquarum, quarta luminaria celi, uidelicet solem, et lunam, et 
stellas, que temporum sunt ordinationes, quinta animantia ex aquis, sexta animantia ex terra, 
et hominem, quem appellauit Adam, et posuit in paradiso, cuius de latere dormientis costam 
tollens, mulierem edificauit, ut eius adiutorio genus propagaret humanum, septima autem die 
requieuit Deus ab omni opere prime ac noue conditionis; hoc autem secundum licteram. 
</p> 

<p xml:id="g5.19-5.19" decls="#ocr" rend="ghead1"> 
incipit prima etas. 
</p> 

<p xml:id="g5.20-5.25" decls="#ocr"> 
Primo igitur anno, postquam de paradiso Adam ligni uetiti culpa proiectus est, cognouit 
uxorem suam genuitque Cain, deinde Abel, quorum unus, uidelicet Abel, iustus simplex ac 
innocens fuit et Deo placens, ideoque iustus. Cain uero superbus, inuidus, ac nocens, et 
Deo displicens, ideoque iniustus, qui sola inuidia fratrem occidit. Unde et fratricide Deus 
iratus, maledictionem intulit,

eiusque progeniem execratus est, atque ex eo filii hominum 
dicti sunt. 
</p> 

<p xml:id="g5.26-5.32" decls="#ocr"> 
Adam uero cum CXXX esset annorum, genuit filium, nomine Seth. Hic fuit uir bonus, 
et iustus, de cuius prosapia homines exorti, filii Dei dicti sunt. Superuixit autem Adam, 
postquam genuit Seth, annis DCCC secundum hebraicam ueritatem, usque ad quinquagesimum 
sextum annum natiuitatis Lamech. Uerum Septuaginta interpretes ante natum Seth posuere 
annos CCCXXX, postea DCC. Seth interpretatur resurrectio, significans resurrectionem 
Christi a mortuis, cuius mortem illatam a Iudeis significat Abel, qui dicitur iustus, a fratre 
Cain occisus, secundum Septuaginta, annos CCCXXXU, secundum Hebreos CCXXXU. 
</p>

<p xml:id="g6.1-6.6" decls="#ocr"> 

Seth habens annos CU genuit Enos, cui superuixit annos DCCCXUI usque ad CLXUII 
annum natiuitates Lamech, porro Septuaginta interpretes ante natum Enos annos CCU postea 
posuere annos DCCUII. Enos interpretatur homo, de quo Deus benedicitur, iste cepit 
inuocare nomen Domini, quia hominum est proprium, ut sue fragilitatis memores, inuocent 
conditoris auxilium, eorum dumtaxat, qui in fide Christi

uiuentes, filii resurrectionis sic 
esse letantur, secundum Septuaginta, annum DCXXU, Hebrei CCCXXU. 
</p> 

<p xml:id="g6.7-6.10" decls="#ocr"> 
Enos habens annos XC genuit Cainan, cui superuixit annos DCCCXU secundum Hebreos, 
idest usque ad LXXXIU annum natiuitatis Noe, sed Septuaginta interpretes ante natum 
cainan CXC annos, postea DCCXU posuere, secundum LXX annum DCCXXU iuxta Hebreos 
CCCXCU. 
</p> 

<p xml:id="g6.11-6.13" decls="#ocr"> 
Cainan habens annos LXX genuit Malahelel, post cuius ortum uixit annos DCCCXL idest 
usque ad CLXXIX annum natiuitatis Noe; Septuaginta interpretes ante natum Malalehel 
CLXX postea dixere DCCXL, secundum Septuaginta annum CMXCU iuxta Hebreos CDLX. 
</p> 

<p xml:id="g6.14-1.16" decls="#ocr"> 
Malalehel annorum LXU genuit Iareth, cui superuixit annos DCCCXXX usque ad CCXXXIU 
annum natiuitatis Noe; Septuaginta uero ante natum Iareth CLXU postea posuere DCCXXX. 
Septuaginta annos MCXXII, Hebreos DCXXII. 
</p> 

<p xml:id="g6.17-6.25" decls="#ocr"> 
Iareth annorum CLXII genuit Enoch, cui superuixit annis DCCC usque ad CCCLXUI annum 
natiuitatis Noe. In hac generatione nusquam 

codices discrepant. Hunc Enoch nonnulla 
diuina scripsisse Iuda apostolo attestante comperimus. Sed ut beatus Augustinus dicit: 
non frustra non sunt in eo canones scripturarum, qui seruabantur in templo hebrei populi 
succedentium diligentia sacerdotum, nisi quia ob antiquitatem suspecte fidei iudicata sunt, 
nec uerum esse, que ille scripsisse poterat inuenire, unde illa, que sub eius nomine proferunt, 
et continent illas de gigantibus fabulas, quod non habuerint homines patres, recte 
a prudentibus iudicantur non ipsius esse credenda. Septuaginta MDCCLXXXUII, Hebrei 
DCLXXXUII. 
</p> 

<p xml:id="g6.26-6.34" decls="#ocr"> 
Enoch annos LXU genuit Mathusalam post eius ortum ambulauit cum Deo CCC annis, 
idest usque ad CXIII annum natiuitatis Lamech secundum Hebreos. Septuaginta interpretes 
ante natum Mathusalam posuere CLXU annos, postea CC. Iste quidem non apparuit 
mortalibus, quia tulit illum Deus ab eis. Bene autem in septima generatione Enoch, qui 
interpretatur dedicatio, tulit a mortalibus Deus, quia ciuitas electorum in sex huius seculi 
pro Deo laborans etatibus, in septima sabbatii futuri gloriam dedicationis expectat, 
atque reprobi sola presenti sunt felicitate contenti. Cain uero ciuitatem, quam statuit 
non in septima generatione, sed in primogenito Enoch filio consecrata. Septuaginta 
MCCCLIU, Hebrei DCCCLXXIU. 
</p> 

<p xml:id="g7.1-7.7" decls="#ocr"> 

Mathusalam annos CLXXXUII genuit Lamech, cui superuixit annos DCCLXXXII idest 
usque ad diluuium. Septuaginta interpretes ante natum Lamech CLXUII, ponunt annos, 
postea DCCCII qui numerus, ut lector facillime uidebit, iuxta hebraicam ueritatem XX annos; 
iuxta ipsorum uero auctoritatem xiv annis diluuii tempora transiit. De qua famosissima 
questione doctissimi patres Ieronimus in libro questionum hebraicarum, Augustinus in 
libro de ciuitate Dei quinto decimo plenissime disputant. Septuaginta MDCXLUI, Hebrei 
milia LUI. 
</p> 

<p xml:id="g7.8-7.12" decls="#ocr"> 
Lamech annos CLXXXII genuit Noe, cui superuixit annos DXCU usque ad sextum annum 
ante diluuium. Septuaginta ante natum Noe ponunt annos CLXXXUIII et postea DLXU. 
in hac sola generatione summa uniuersitatis discrepat, quia XXIU annis plus uixisse Lamech 

in Hebreis, quam in Septuaginta translatorum codicibus inuenitur. Septuaginta duo millia 
CCXLII. Hebrei MDCLUI. 
</p> 

<p xml:id="g7.13-7.27" decls="#ocr"> 
Noe anno DC diluuium factum est, mense secundo septima decima die mensis. Hic 
perficitur prima etas continens secundum hebraicam ueritatem annos mille DCLUI iuxta septuaginta 
uero annos duo millia CCXLII sane de differentia annorum inter hebream, et LXX 
interpretum auctoritatem ne quis nos laceret, nouas mouisse questiones, legat prefatorum 
patrum memorata opuscula, et intelliget hanc iam olim notissimam fuisse distantiam cuius 
originis distantiam cum beatus Augustinus solertissime quesisset, dixit in libro suprascripto, 
capitulo tertio decimo inter alia sic: credibilis ergo quis dixerit cum primo de bibliotheca 
ptolomei describi ista ceperunt tunc aliquid tale fieri potuisse in codice uno, sed primitus 
inde scripto, unde iam lacius emanaret, ubi potuit quidem accidere etiam scriptoris error. 
sed hoc in illa questione de uita Mathusalem, non absurdum est suspicari: quamuis de 
eo quidam dicant, quod tempore diluuii Mathusalem, ubi pater eius Enoch Deo uolente seruatus 
fuerit, posteaque in hoc mundo XX annis uixerit. Et post aliquanta beatus idem 
Augustinus in eodem: recte inquid fieri nullo modo dubitauerim, ut cum diuersum aliquid in 
utrisque codicibus inuenitur, quandoquidem ad fidem rerum gestarum utrumque esse non 
potest, uerum ei lingue potius credatur unde est in aliam per interpretes facta translatio. 
</p> 

<p xml:id="g7.28-7.28" decls="#ocr" rend="ghead2"> 
Explicit prima etas. 
</p> 

<p xml:id="g7.29-7.29" decls="#ocr" rend="ghead1"> 
incipit secunda. 
</p> 

<p xml:id="g7.30-8.6" decls="#ocr"> 
Secunda seculi etate, prima huius diei, que est uicesima septima mensis secundi, egressus 
est Noe de arca, in qua pauci, idest octo anime salue facte sunt per aquam, quod commemoras
in epistola beatus apostolus Petrus mirifice statim exponere curauit, cum subiunxit: 
quos, et uos nunc similis forme saluos fecit baptisma non carnis depositio sordium, 
sed conscientie bone interrogatio in Deum per resurrectionem Iesu Christi, qui est in dextera 
Dei. In aqua diluuii baptismum in arca, et his que continebat ecclesiam, et fideles 
illius in octonario animarum numero misterium dominice resurrectionis, in cuius fide baptizamur, 
docens esse figuram. 
</p> 

<p xml:id="g8.7-8.11" decls="#ocr"> 
Uixit quoque Noe post diluuium annos CCCL usque ad LUIII anuum natiuitatis Abrahe. 
Sem uero centum ac duorum annorum genuit Arfaxat biennio post diluuium ab Arfaxat Chaldeos 
originem duxisse Ieronimus scribit. Superuixit autem Sem nato Arfaxat quingentis annis, 
idest usque ad quinquagesimum annum natiuitatis Iacob. Septuaginta MMCCCLXXIX, 
Hebrei MDCXCIII. 
</p> 

<p xml:id="g8.12-8.23" decls="#ocr"> 
Arfaxat annos XXXU genuit Sale. Hic Septuaginta interpretes unam generationem plus 
quam hebraica ueritas posuere, dicentes, quod Arfaxat cum esset CCCXXXU annorum genuerit 
Cainam, qui cum CXXX annorum fuerit, ipse genuerit Sale, quorum translationem 
euangelista Lucas hoc loco uidetur esse secutus. Uerum chronografi Grecorum cum generationum 
seriem ad auctoritatem hebraicam castigassent, ablata una generatione Cainan, 
nec tamen numerum annorum in generationibus, quas cum eis habuere communes, ad eorum 
auctoritatem castigare curassent, propriam secuti auctoritatem dederunt huic etati annorum 
summam minorem quidem Septuaginta translatorum editione annis CXXX sed super hebraicam 
ueritatem annis DCL maiorem, idest annos DCCCXLII. Uixit autem Arfaxat post natum 
Salem annis CCCIII cui tamen Septuaginta interpretes post natum Cainan scribunt annos 
CCCXXX et Cainan post natum Salem CDXXXUIII. A Sale Samaritani et Indi. Septuaginta 
MMDCXXXIX, Hebrei MDCCXXIII. 
</p> 

<p xml:id="g8.24-8.27" decls="#ocr"> 
Sale annos XXX genuit Heber, cui superuixit annos CDIII usque ad XUI annum natiuitatis 
Iacob. Septuaginta interpretes ante natum Heber posuere annos CXXX postea CCCIII. 
ab hoc Heber Hebreorum nomen, et genus oritur. Septuaginta duo M septingenti XXXIX, 
Hebrei M octingentos LUII. 
</p> 

<p xml:id="g8.28-9.11" decls="#ocr"> 
Heber annos XXXIU genuit Falech, cui superuixit annos CDXXX usque ad LXXIX annum 
natiuitatis Esau, et Iacob. Septuaginta ante natum Falech annos posuere CXLIU postea 
CCCXXX. Falech interpretatur diuisio, cui propterea tale nomem imposuere parentes, quia 
tempore natiuitatis ipsius, turris edificata, et terra per linguarum confusionem diuisa est, 
cuius diuisionis Arnobius rethor in expositionem psalmi CIU ita meminit: Sem primogenito 
Noe pars facta est a Perfida, et Bactris usque in Indiam longe, et usque Rinocururis, que 
spacia terrarum habent linguas sermone barbarico XXUII, in quibus linguis gentes sunt patriarum 
quadrigente et sex, non diuersarum linguarum, sed, ut dixi, diuersarum patriarum. 
uerbi gratia, cum una lingua latina sit, sub una lingua diuerse sunt patriae, Apulorum, Calabrorum, 
Lucanorum, Brutiorum, Sampnitum, Picenorum, Tuscorum, ex his, atque huiusmodi 
similia si dicamus. Cham uero filius secundus Noe Rinocururis usque Gadira 
habens linguas sermone punico a parte Garamantum, latinum a parte Boree, barbaricum 
a parte meridiei. Etiopum et Egyptiorum a barbaris interioribus uario sermone uiginti 
duabus linguis in patriis CCC nonaginta quattuor; Iafeth autem tertius a Media usque ad 
gadira ad Boream: habet autem Iafeth flumen Tigridem, qui diuidit Mediam, et Babiloniam 
in patriis ducentis sermones uarios in linguis uiginti et tribus. Sunt omnes simul lingue 
septuaginte due; patrie autem generationum mille, que in tripartito secundo hoc ordine 
site sunt. Habet autem, ut diximus, Iafeth flumen Tigridem, qui diuidit Mediam, et Babiloniam: 
Sem autem Eufratem: Cham uero Geon, qui uocatur Nilus. Septuaginta 
MMCMIII, Hebrei MCDLXXXUII. 
</p> 

<p xml:id="g9.12-9.14" decls="#ocr">  
Falech annos XXX genuit Reu cui superuixit annos CCIX. Septuaginta ante natum Reu, 
CXXX annos ponunt, postea CIX. His temporibus primum templa constructa, et quidam principes 
gentium tanquam dii sunt adorati. Septuaginta, MMMXXXU, Hebrei MDCCCXIX. 
</p> 

<p xml:id="g9.15-9.17" decls="#ocr"> 
Reu annos XXXII genuit Seruch, cui superuixit annos CCC. Septuaginta ante natum 
Seruch CXXXII posuere annos, postea CCUII. Scitharum regnum dicitur exortum, ubi primus 
regnauit Thanaus. Septuaginta MMMCLXU, Hebrei MDCCCXLIX. 
</p> 

<p xml:id="g9.18-9.21" decls="#ocr"> 
Seruch annos XXX genuit Nahor cui superuixit annos CCUII: Septuaginta ante natum 
Nahor ponunt annos CXXX postea CC. Tunc Egiptiorum imperium dicitur inchoasse, primo 
eis regnante Uizoues; secundum Septuaginta MMMCCXLIU, secundum Hebrei 
MCMLXXUIII. 
</p> 

<p xml:id="g9.22-9.24" decls="#ocr"> 
Nahor annos XXIX genuit Thare, cui superuixit annos CXXUIII. Septuaginta ante natum 
Thare ponunt annos LXXIX postea CXXIX. Tunc Assisiorum, Siciniorumque regnum nascitur, 
his primum Belo, illis Agialeo regnante. 
</p> 

<p xml:id="g9.25-9.25" decls="#ocr"> 
 
Hebrei MCMXLUIII. 
</p> 

<p xml:id="g9.26-9.31" decls="#ocr"> 
Thare annos LXX genuit Abraham cui superuixit annis CXXXU. Hactenus seculi secunda 
etas protenditur, cuius tota series recensita, beatus Augustinus in libro de ciuitate Dei XUI. 
capitulo X hoc modo conclusit. Fiunt itaque anni a diluuio usque ad Abraham mille septuaginta 
duo, secundum uulgatam editionem, hoc est interpretum Septuaginta. In Hebreis 
autem codicibus longe pauciores annos uidelicet CCXCII perhibent inueniri, de quibus, rationem 
nullam, aut difficilem reddunt. Orosius: 
</p> 

<p xml:id="g10.1-10.5" decls="#ocr"> 

Ab Adam primo homine usque ad Ninum magnum regem, cuius anno XLII natus est 
Abraham, anni tria milia CLXXXIU. A Nino autem uel Abraham, usque ad Cesarem 
Augustum, id est usque ad natiuitatem Christi, que fuit anno imperii Cesaris XLII cum facta 
pace cum Parthis, Iani porte clause sunt et bella toto orbe cessarent, colliguntur anni 
duo milia XU. 
</p> 


<p xml:id="g10.6-10.6" decls="#ocr" rend="ghead1"> 
incipit tertia etas. 
</p> 

<p xml:id="g10.7-10.12" decls="#ocr"> 
Tertia mundi etas a natiuitate cepit Abrahe patriarche, qui cum septuaginta quinque 
annorum esset, relicta gente et patria ad imperium Dei uenit in terram Canaan, accipiens 
promissionem nascituro de semine suo saluatore, in quo benedicentur omnes gentes simul, 
et se ipsum in gentem magnam esse futurum, quarum una spiritualis, altera promissio carnalis. 
his temporibus Ninus, et Semiramis eius uxor Assiriis regnabant. Zoroas magicam 
artem tunc primum inuenit. Orosius: 
</p> 

<p xml:id="g10.13-10.18" decls="#ocr"> 
Ante annos Urbis condite MCCC rex primum apud Assirios, qui eminere ceteris potuit, 
Ninus fuit, quique primus dominationis libidine arma foris extulit, atque cruentam uitam 
per totam Asiam bellis egit: quamuis pater eius Belus prius obscure regnauerit. Regnauit 
autem Ninus annis LII quo occiso, successit ei uxor sua Semiramis, que cum et ipsa 
XLII annos regnauerit, non minus crudeliter medio imperii sui tempore totius Asie regina 
Babyloniam urbem instaurauit, caputque regni Assyriorum ut esset, instituit MMXXXIII. 
</p> 

<p xml:id="g10.19-10.20" decls="#ocr"> 
Abraham anno LXXXUI genuit Ysmahel, a quo Ysmahelite. Genuit autem Ysmahel duodecim 
duces, et uixit annos CXXXUII. MMXLUIII. 
</p> 

<p xml:id="g10.21-10.24" decls="#ocr"> 
Idem Abraham cum esset annorum centum genuit Ysach, qui primus, et solus in tota 
testamenti ueteris serie legitur octaua die circumcisus quod non sine magno misterio priuilegium 
est filio promissionis donatum, et postquam genuit Ysach uixit Abraham LXXU 
annos usque ad XU annum natiuitatis Esau, et Iacob. MMCUIII. 
</p> 

<p xml:id="g10.25-10.27" decls="#ocr"> 
Ysach habens annos LX genuit Esau, et Iacob patriarchas Idumee, et Israelitice gentis, 
post quorum ortum uixit Ysach annos CXX. His temporibus primus Argos regnauit Inanchus 
cuius filia Io, quam Egyptii mutato nomine Ysidem colunt. 
</p> 

<p xml:id="g10.28-10.28" decls="#ocr"> 
Duo milia C nonaginta IX. 
</p> 

<p xml:id="g10.29-11.4" decls="#ocr"> 
Iacob habens annos XCI genuit Ioseph: Ioseph autem annorum XUI erat, quando uenditus 
est a fratribus suis, quique XXX erat annorum cum post uincula carceris stetit in presentia Pharaonis, et cum XXXIX annorum esset etatis, Iacob pater eius descendit in Egyptum 
in animabus LXX ipse autem Iacob tunc erat CXXX annorum, qui postea in Egipto uixit 
annos XUII. Huius temporibus Memphis in Egypto ab Ape Argiuorum condita, Sparta quoque 
a Sparto filio Foronei regis Argiuorum condita. Ab Abraham uero usque ad introitum 
filiorum Israhel in Egypto fiunt anni CCXC. Orosius: 
</p> 

<p xml:id="g11.5-11.6" decls="#ocr"> 
Ante annos Urbis condite mxl in Achaia fuit seuum diluuium totam eandem prouinciam 
uastans. Item Orosius: 
</p> 

<p xml:id="g11.7-11.9" decls="#ocr"> 
Ante annos Urbis condite MUIII fuit apud Egyptum insolita fastidiendaque ubertas, 
deinde iugis et intolerabilis fames, cui Ioseph uir iustus et sapiens diuina prouisione subuenit. 
eo tempore Foroneus Grecie leges dedit. Iuxta Hebreos anni MMCDLIII. 
</p> 

<p xml:id="g11.10-11.26" decls="#ocr"> 
Abitatio filiorum Israhel qua mansuerunt in Egypto fuit annorum CDXXX, quibus expletis 
eadem die egressus est omnis exercitus Domini de terra Egypti, ut scriptura testatur 
exodi. Quorum tamen summam annorum chronografi eius a septuagesimo quinto anno 
natiuitatis Abrahe, quando terram repromissionis intrauit, computant, sequentes editionem 
Septuaginta interpretum, que dicit: habitatio autem filiorum Israhel qua intrauerunt in Egypto, 
et in terra Chanaan, ipsi, et patres eorum a septuagesimo quinto anno natiuitatis Abrahe 
anni CDXXX quam necessario sequendam et ipsa hebraica ueritas ostendit, que narrat 
chaat filium Leui, quem natum esse constat in terra Chanaam, uixisse anni CXXXIII et filium 
eius Amram patrem Moysi annos CXXXUII et ipsam Moysen LXXX fuisse annorum tempore 
egressionis de Egypto. Quia nimirum horum summam annorum constat quadringentos et 
triginta implere non posse: annuit autem horum translationi et apostolus, cum ait: Abrahe 
dicte sunt promissiones, et semini eius: non dicit et seminibus, quasi in multis, sed quasi 
in uno, et semini tuo qui est Christus. Hoc autem dico testamentum confirmatum a Deo, 
que post CDXXX annos facta est lex non irritam fecit ad euacuandas promissiones patrum. 
erat autem Moyses LXXX annorum et Aaron LXXXIU annorum, quando locuti sunt ad Pharaonem, 
qui postea uixerunt annos XL donec habitatio filiorum Israhel fuit per desertum. 
Orosius: 
</p> 

<p xml:id="g11.27-12.4" decls="#ocr"> 
Ante annos Urbis condite DCCCX. Ansectione Athenius tertius a Cerope regnauit, 
cuius temporibus aquarum illuuies maiorem partem populorum Thessalie assumpsit, paucis per 
refugia monitum libertatis, maxime in monte Parnaso: in cuius circuitu Deucalion tunc regno 
potiebatur qui tunc ad se ratibus confugientibus susceptos per gemina Parnasi iuga fouit 
aluitque, a quo propterea genus hominum reparatum ferunt. Tunc etiam in Ethiopia partes 

plurimas dirosque morbos pene usque ad desolationem exestuauisse, et ne forte diuisa tempora 
esse credantur, ut Dei furoris bellici, et tempestate subacta, Mediam Liber pater sanguine 
madefecit cedibus oppleuit, libidinibus polluit, gentem utique nulli unquam hominum 
obnoxiam uernacula tantum quiete contentam. Item Orosius: 
</p> 

<p xml:id="g12.5-12.11" decls="#ocr"> 
Anno ante Urbem conditam DCCCU Egyptus decem plagis attrita est per manum Moysi 
ducis, quem Deus misit ad Pharaonem, ut dimitteret populum suum. Postquam uero Pharao 
dimisit Israhelem, insecutus est eum cum omni suo exercitu usque ad mare rubrum: et Hebreis 
per medium sicci maris tuto gradientibus, uniuersa Egyptiorum multitudo simul cum rege suo 
aquarum inundatione in mare necata est, quorum multitudo hoc solo uel maxime argumento 
coniicere possumus, quod eos sexcenta milia uirorum timuerunt atque fugerunt. Tunc quoque 
temporis Athlans astrologiam inuenit. 
</p> 

<p xml:id="g12.12-12.12" decls="#ocr"> 
MMCMXCIII. 
</p> 

<p xml:id="g12.13-12.26" decls="#ocr"> 
Moyses autem annos XL eductum ex Egypto regit populum Israhel in deserto. Quorum 
primo anno tabernaculum Domino construit, et UII mensibus opus perficiens, mense primo 
anni secundi prima die mensis erexit. Hucusque ut Eusebius commemorat quinque libri Moysi 
continent gesta annorum milia DCCXXX secundum Septuaginta seniorum interpretationem, quot 
uero annos huius temporis hebraica ueritas contineat Ioseppus in primo contra Appionem 
grammaticum libro ita commemorat; neque igitur apud nos habentur innumera uolumina 
inter se discordantia, sed duo tantum et XX sunt libri, qui omnium temporum seriem continentes 
leges uite et successionis humane prosapiam usque ad ipsius Moysis terminum pertendentes, 
qui paulo minus ad tria milia annorum continentiam gerunt. A Moyse uero 
Hebrei literas habere ceperunt. His autem temporibus Iob de filiis Edom quintus ad 
Abraham, pronepos Ysaac in terra Us que est in regione Philistinorum, tunc patrie rector 
principabatur. Esau namque ipse est. Edom, qui genuit Rahuel, Rahuel autem genuit 
Iob, qui alio nomine dicitur Iohab. Hucusque ex libro Genesis prosecuti sumus. ex hoc 
autem ex libro iosue, et iudicum usque ad regum tempora MMDXIX. 
</p> 

<p xml:id="g12.27-13.14" decls="#ocr"> 
Iosue annos XXUI regit populum, ut Ioseppus docet. Nam scriptura sancta quod fuerint 
anni ducatus illius tacet. Quare autem Eusebius in chronicis XXUI annos posuerit infra 

dicemus. Primo namque ducatus sui anno decimo die primi mensis populum, patefacto 
Iordanis alueo, in terram repromissionis induxit, quo uidelicet anno, ut in chronicis prefati 
Eusebii repperimus, principium erat quinquagesimi primi iobelei, secundum Hebreos: idest 
anni duo milia quingenti erant ab initio mundi completi, singulis iobeleorum ordinibus per 
quinquagenos deputatis. Constat enim a principio quia MDCLUI ad diluuium usque fuere 
anni. Inde ad Abraham CCXCII qui LXXU erat annorum, quando promissionem Dei acceperit. 
promissionis anni CDXXX, ducatus Moysi anni XL qui profecto numerus non duo milia quingentos, 
sed septem minus, idest duo milia CDXCIII ut prenotamus, annos implent. Iosue 
autem impetrauit a Deo, et Solem uersus in meridiem in eodem loco stare fecit diei unius 
spatio, ut non effugiendi solatium hostibus, cum quibus pugnabat, minime preberet, quousque 
idem Iosue de inimicis ulcisceretur. Erant ipsi enim quinque reges Amorreorum. Dominus 
quoque misit super eos lapides magnos de celo, et multo plures mortuo sunt lapidibus grandinis, 
quam gladio. Iosue CX annorum mortuus est. Eo tempore Troia in quadrigis uigebat, 
in qua Trous prius regnauit MMDLIX. 

</p> 

<p xml:id="g13.15-13.18" decls="#ocr"> 
Othoniel annos XL populum Dei rexit. Hic autem de tribu Iuda primus in Israhel 
Domino iubente, constituitur. Huius temporibus primis, filii Israhel seruire Chusan Rasathaim 
regi Mesopotamie annis UIII. Eodem tempore Charinus filius Agenoris litteras Grecie 
dedit MMDCXXXIX. 
</p> 

<p xml:id="g13.19-13.22" decls="#ocr"> 
Loth annos LXXX filius Gera, filius Gemini, qui utraque manu utebatur pro dextera, 
cuius in principiis seruiuit Israhel Eglon regi Moab annis XUIII donec eum ipsum percusso 
eglon ipse liberauit. Hoc tempore Cirene ciuitas condita est in Libia. Tunc quoque 
fabule ficte de rebus gestis ab hominibus sceleratis MMDCLXXX. 
</p> 

<p xml:id="g13.23-13.26" decls="#ocr"> 
Deborra prophetissa annos XL de tribu Effraym cum Barah de tribu Neptalim cuius in 
initio ducatus oppressit filios Israel Iabin rex Chanaan XX annis qui regnabat in Asor. Sed 
occiso ab Israel principe militie eius Sisara, prostratus tandem, ac humiliatus est. Hoc 
tempore Miletus condita. Et tunc Apollo cytharam repperlt MMDCCXXX. 
</p> 

<p xml:id="g13.27-13.32" decls="#ocr"> 
Gedeon, qui et Ieroboal XL annis de tribu Manasse, sub quo seruiuit Israhel Madianitis, 
et Amalechitis UII annis. Sed Gedeon pugnante liberatus est. Nam per uelleris signum, 
sicut a Deo petiit, confortatus ipse cum CCC solummodo uiris, quos secum habuit, uicit 
hoc bellum, in quo cesa sunt CXX milia uirorum. Eo tempore Tyrus condita ante templum 
Ierosolymorum anni CCXL ut scribit Ioseppus. Mercurius Lyram condidit. In Italia 
primus Ianus regnauit MMDCCXLII. 
</p> 

<p xml:id="g13.33-14.3" decls="#ocr"> 
Abimelech Gedeonis filius annos III, qui regnabat in Sichem. Hic autem Gedeonis 

filius ex concubina occidit LXX fratres suos filios patris eius ex matrimoniis. Remansitque 
Ionathas filius Ieroboal minimus, et absconditus est. Ipso quoque tempore Hercules Ilium 
uastat. Saturnus in Italiam fugiens, ibi post Ianum regnauit MMDCCXLU. 
</p> 

<p xml:id="g14.4-14.7" decls="#ocr"> 
Pthola annis XXIII filius Phoa patrui Abimelech, uir de Ysachar, qui habitabat in Sanir 
montis Effraym. Fuitque his temporibus bellum Lapitharum, et Centaurorum, quod scribit 
palefatus primo de incredibilibus libro. Notabiles fuisse dicuntur equites Thessalorum. 
in Troia post Laomedontem regnauit Priamus MMDCCLUII. 
</p> 

<p xml:id="g14.8-14.10" decls="#ocr"> 
Iahir annis XXII ex tribu Manasse. His diebus Hercules agonem Olimpiacum constituit, 
a quod usque ad primam Olimpiadem supputantur anni CDXXX. Carmentes litteras 
latinas inuenit MMDCCLXXIII. 
</p> 

<p xml:id="g14.11-14.14" decls="#ocr"> 
Iephte Galaadites annis UI Philistim, et Ammanite deprimunt Israhel, ex quibus Ammanite 
debellantur a Iephte, qui in libro iudicum ab etate Moysi usque ad semetipsum 
ait supputari annos CCC. Hercules in flammis se iniecit. Amazonum tunc regnum uigebat, 
quod usque ad Alexandri Magni tempora mansisse legimus MMDCCXL. 
</p> 

<p xml:id="g14.15-14.16" decls="#ocr"> 
Abessan de Bethleem annos UII Agamenon Micenis imperat annos XXXU cuius anno XU 
Troia capitur. MMDCCXC. 
</p> 

<p xml:id="g14.17-14.21" decls="#ocr"> 
Achilon Zabulonites annis X. Hic cum annis X suis in Septuaginta interpretibus non 
babetur, pro quo annos supplendo Eusebius Iosue filio Nun, Samuheli et Sauli, quorum annos 
scriptura non dicit, plures annos, quam in Ioseppo legebat, annotauit, quatenus ab egressu 
filiorum Israhel ex Egypto, usque ad edificationem templi CDLXXX annorum summam 
scriptura predicat hahere. Orosius: 
</p> 

<p xml:id="g14.22-14.25" decls="#ocr"> 
Ante Urbem conditam CDXXX annos raptus Helene, coniuratio Grecorum, et concursus 
mille nauium, dehinc decennis obsidio, ac postremo famosum Troie excidium predicatur. 
in quo bello per decem annos cruentissime gestos; quas nationes quantosque populos idem 
turbo inuoluerit, Omerus poeta in primis clarus luculentissimo carmine palam fecit. 
</p> 

<p xml:id="g14.26-14.28" decls="#ocr"> 
Dare autem Frigius, qui Troie historiam scripsit, dicit: quia in illo bello perierunt ex 
achiuis CCCLXII milia. Ex Troianis autem usque ad ciuitatem perditam CLXUI milia; ciuitate 
uero perdita CCLXUI milia MMDCCXCUIII. 
</p> 

<p xml:id="g14.29-15.4" decls="#ocr"> 

Labdon de tribu Effraim annis UIII. Huius anno tertio Troia capta est, regnante in 
italia Latino, completis a primo anno Cecropis, qui primus apud Atticam regnauit CCCLXXU 
a quadragesimo autem et tertio anno Nini regis Assiriorum. Iuxta Eusebium autem expletis 
a mundi principio annis quatuor milia xix. A diluuio annis MLXXXUII. A natiuitate 
Abrahe, et quadragesimo tertio anno Nini regis annos DCCCXXXU. A natiuitate Moysi anni 

CDX. Capta igitur Troia, Eneas, paucis interuenientibus annis, in Italia profugus ueniens, 
arma commouit, bella excitauit cum Turno Dauni filio regis Tuscorum, dimicans eum 
interemit, eiusque sponsam sibi uxorem accepit, et per triennium regnans multos populos 
implicuit odio, excidioque afflixit. MMDCCCXXXIX. 
</p> 

<p xml:id="g15.5-15.5" decls="#ocr"> 
Mortuo autem Labdon, seruiuit Israhel Philisteis annis XL MMDCCCXCIX. 
</p> 

<p xml:id="g15.6-15.8" decls="#ocr"> 
Sanson de tribu Dan annos XX. Hactenus iudicum tempora liber signat habens annos 
CDXCIX. Quibus transactis ex libris regnorum, et prophetarum, et ex romanorum historiis 
diu iam inchoatis acta prosecuntur. 
</p> 

<p xml:id="g15.9-15.12" decls="#ocr"> 

Iudices autem latini duodecim, qui postea romani nuncupati sunt, post tertium annum 
captiuitatis Troie, ut quidam uolunt, octauum, regnauit Eneas annis III. Post quem Ascanius 
annis XXXIX. Ante Eneam uero Ianus, Saturnus, Picus, Faunus, Latinus in Italia regnauerunt 
annis circiter CL Ascanius Enee filius Albam urbem condidit MMDCCC. 
</p> 

<p xml:id="g15.13-15.19" decls="#ocr"> 
Heli sacerdos anni XL. In Ebreorum libro XL anni inueniuntur. In Septuaginta autem 
interpretatione XX. Hectoris filii Ilium receperunt, expulsis Antenoris posteris, Heleno sibi 
subsidium ferente. Latinorum tertius Siluius Enee filius frater Ascanii regnat annis XXIX, 
quique post mortem patris editus ruri fuerat educatus, et Siluii, posthumii nomen accepit, 
a quo omnes Albanorum reges Siluii uocati sunt. Reges Sicioniis defecerunt, qui ab Egealeo 
usque ad Zeuxippum, regnauerunt annis nongentis LXII. Post quos sacerdotes Carnii constituti 
sunt MMDCCC. 
</p> 

<p xml:id="g15.20-15.21" decls="#ocr"> 
Samuhel annos XII ut docet Iosephus: in scriptura enim sancta quandiu prefuerit minime 
patet. Ab hoc tempora prophetarum incipiunt. 
</p> 

<p xml:id="g15.22-15.23" decls="#ocr"> 
Latinorum quartus Eneas Siluius regnat annis XXXI. Tunc temporis Omerus poeta 
clarus fuisse putatur, iuxta Ysidorum MMDCCCXC. 
</p> 

<p xml:id="g15.24-15.26" decls="#ocr"> 
Saul primus Hebreorum rex annos XX et huius quia in canonica scriptura non habetur, 
de antiquitatis Ioseppi libro, tempus regni notauimus. In Lacedemone regnauit primus 
euristeus annos XLII. Corinthi primus Arethis annis XXXU. 
</p> 

<p xml:id="g15.27-15.27" decls="#ocr" rend="ghead1"> 
Quarta etas. 
</p> 

<p xml:id="g15.28-15.31" decls="#ocr"> 
Quarta mundi etas non solum cum inchoato Iudee gentis imperio, sed et cum innouata 
promissione, que patribus olim data est, imperii christiani sumit exordium, iurante 
domino Dauid ueritatem: de fructu uentris eius sedere super sedem eius. Ex hoc autem 
reges Iuda designantur MMCMXXX. 
</p> 

<p xml:id="g16.1-16.5" decls="#ocr"> 

Dauid ex tribu Iuda rex regnauit annis XL. Hunc propheta Nathan arguit propter 
peccatum, atque legem Dei docuit eum. Quo tempore regnauit Latinorum quintus Latinus 
Siluius annis L. Tunc Ephesus condita ab Andronico. Carthago quoque condita est, ut 
quidam uolunt, a Harcedone Tyrio, ut uero alii, a Didone filia eius anno CXLIII post 
Troianum excidium MMCMLXX. 
</p> 

<p xml:id="g16.6-16.12" decls="#ocr"> 
Salomon filius Dauid annos XL qui quarto regni sui anno, mense secundo templum 
Domino edificare coepit in Ierusalem, collectis ab ingressu Israhelis ex Egypto annis CDLXXX 
ut regum quoque liber testimonio est, quod in figura uniuersi temporis, quo in hoc seculo 
Christi edificatur ecclesia, que in futuro perficitur; septem annis perfecit, et septimo octaui 
anni mense dedicauit. Achias sylonites propheta Salomoni regi predixit quod per mulieres 
a mandatis Domini declinaret. Regina Saba uenit audire sapientiam Salomonis. Latinorum 
sextus Alba Siluius Siluii Enee filius regnauit annis XXIX MMCMLXXXUII. 
</p> 

<p xml:id="g16.13-16.20" decls="#ocr"> 
Roboam filius Salomonis annos XUII. Ex eo quippe regnum Israhel a Iuda diuiditur. 
Ieroboam namque de tribu Effraim separauit decem tribus a domo Dauid, et a Domino: 
in figuram hereticorum, qui se suosque sequaces a Christo, et ecclesia segregant. Huius 
quinto anno Sisac rex Egypti Ierosolimam templum expoliauit. Iaddo propheta in Samaria 
natus. Hic ad Ieroboam immolantem uitulis missus in sermone Domini uenit, eumque arguit 
immolantem. Hunc ad propria reuertentem leo in uiam strangulauit, eo quod propheta alius 
eum fefellit. Latinorum septimus Egyppus Siluius Albe superioris regis filius regnauit 
annis XXXIU. Samus condita, et Smirna in urbis modum amplificata MMCMXX. 
</p> 


<p xml:id="g16.21-16.23" decls="#ocr"> 
Abia filius Roboam annos III. Hic pugnantem contra se Ieroboam superauit, occisis 
de exercitu eius MD eo quod sperasset in Domino. Sub hoc Abimelech pontifex fuit 
MMMXXXI. 
</p> 


<p xml:id="g16.24-16.29" decls="#ocr"> 
Asa filius Abia annos XLI. Ab hoc conductus Benadab rex Sirie contra Israhel percussit 
omnem terram Neptalim. Asa ydola destruit, templum mundat, egredientem contra 
se Zara Ethiopem cum suo sternit exercitu. Amri rex Israhel emit montem Samarie a Somer 
duobus talentis argenti, et edificauit eum. Hahiel de Bethel Hierico instaurat. Latinorum 
octauus Capis Siluius Egyppi superioris regis filius regnauit annis XXUIII. Hic Capuam in 
Campaniam condidit. MMMLUI. 
</p> 


<p xml:id="g16.30-17.5" decls="#ocr"> 
Iosaphat filius Asa regnat annis XXU. Iste fecit rectum coram Domino. Helias 
Thesbites de terra Arabum de tribu Aaron tres semis annos pluuiam continuit propter peccatum 
Ackab, et populi Israhel. Et inter cetera magnalia Heliseum filium Saphath de 
terra Ruben, qui erat de Abel Meula pro se unxit prophetam. Israhel, et Iuda hoc inter 
se differunt, quod omnis populus prius appellabatur Israhel: et qui regnabat de genere Dauid 
in Ierusalem appellabatur Iuda. Et quoniam ab Israel uituli aurei colebantur in Dan et 
in Bethel: propterea ab Assiris capta est Samaria, non tamen omnino deleta. Et multo post 
tempore Iudas a Chaldeis ductus est in Babilonem: quia minora peccauerunt. Latinorum 

nonus Carpentus Siluius superioris regis filius Capis regnauit annis XIII post quem filius eius 
Thyberinus Siluius annis UII a quo, et fluuius appellatus est, Tyberius qui prius Albola 
dicebatur. Post quem Agrippa Siluius filius eius annis XL, cuius temporibus Homerus fuisse, 
in Grecia perhibetur. MMMLXIU. 
</p> 


<p xml:id="g17.6-17.13" decls="#ocr"> 
Ioram filius Iosaphat annis UIII, cuius diebus recessit Edom, ne esset sub Iuda, et 
constituit sibi regem. Ambulauit autem Ioram in uiis domus Achab: filia quippe Achab erat 
uxor eius. Helyas curru igneo rapitur quasi usque ad celum. Et Heliseus heres prophetie 
derelictus, primo miraculo aquam Iericho sanat. Abdias propheta de tribu Sichem in 
agro Bethacaran natus discipulus Helie fuit: tertius quinquagenarius cum quinquaginta militibus 
ab Hocozia ad Heliam missus, cui et petitus percepit Helyas, ne eum ignis, sicut duos 
ante quinquagenarios, consumeret. Hic ergo Hocozia relicto ministerio prophetauit. Micheas 
de tribu Effrem in Morasti ortus: quoniam peccantem Acab sepius arguebat, sub Ioram filio 
eius precipitio ualde porrecto iactatus occubuit MMMLXU. 
</p> 


<p xml:id="g17.14-17.17" decls="#ocr"> 
Azarias filius Ioram anno primo. Hunc Azariam cum filio Ioas, et nepote Amasia ob 
enormitatem scelerum, et quia nec patrem, filiumue quispiam eorum bonum habebat, inde 
eos Matheus euangelista a Domini Saluatoris genealogia se cludit. Ioiadab filius Rechab 
clarus sacerdos habetur, qui uixit annis CXXX MMMLXXI. 
</p> 


<p xml:id="g17.18-17.22" decls="#ocr"> 
Athalia mater Azarie annis UI que uidens interfectum ab Ieu rege Israhel filium suum 
azariam, interfecit omnem stirpem regiam domus Ioram, preter solum Ioas filius Azarie, 
Isabeth soror Azarie uxor Ioade pontificis furata est de medio filiorum regis, cum interficerentur. 
in Septuaginta interpretibus UII annis regnasse Athalia narratur. Zaccharias 
prophetauit MMMCII. 
</p> 


<p xml:id="g17.23-17.30" decls="#ocr"> 
Ioas filius Azarie annis XL. Iste bono principio, et fine usus pessimo. In principio 
sui regni templum innouat. In extremis inter cetera facinora zachariam quoque filium 
Ioadie tutoris quondam, ac regnificatoris sui inter templum, et altare lapidare precepit, 
quem ob meritorum gratiam Dominus in euangelio filium Barrachie, idest benedicti Domini, 
cognominauit. Latinorum duodecimus Aremus Siluius Agrippe superioris regis filius regnauit 
annis XUIII qui presidium Albanorum inter montes, ubi nunc Roma est, posuit. Huius 
filius fuit Iulius proauus Iulii Proculi, qui cum Romulo Romam commigrans fundauit Iuliam 
gentem MMMCXL. 
</p> 

<p xml:id="g17.31-17.34" decls="#ocr">
Amasias filius Ioas annis XXIX. Heliseus propheta sepelitur in Samaria. Azahel rex 
Sirie afflixit Israhel. Latinorum tertius decimus Auentinus Siluius superioris regis filius 
maior regnauit annis XXXUII atque in eo monte, qui nunc pars est urbis, mortuus, ac sepultus 
eternum loco uocabulum dedit. MMMCXII. 
</p> 

<p xml:id="g18.1-18.4" decls="#ocr"> 

Azarias, qui et Ozias filius Amasie annis LIII. Ysayas prophetare cepit in diebus 
Ozie regis Iuda ante duos annos terremotus, quem uolunt eo tempore accidisse, quo ingressus 
Ozias templum Dei, sibi sacerdotium uindicabat, et terra percussa est, et cineres altaris effusi 
sunt, et ipse rex percussus lepra. 
</p> 


<p xml:id="g18.5-18.5" decls="#ocr"> 
Item Hieronimus. 
</p> 


<p xml:id="g18.6-18.23" decls="#ocr"> 
Ozias qui et Azarias duplici nomine, et uno quidem atque eodem tempore Ysayam, 
Osee, Iohel, et Amos prophetasse ex rebus que ponuntur in titulo cognoscimus, quod principium 
uerbi Domini fuit in Osee filio Beri. Amos autem pater Ysaye, non ut plerique 
autumant, tertius duodecim prophetarum est. Sed aliis diuersisque apud Hebreos scribuntur 
litteris. Iste quidem primam, et extremam litteram habet Aleph, et Sade. Ille uero Hayn, 
et Samech. Tradunt autem Hebrei Osee, et Amos, et Ysayam. Et Iohel, ac Ionam iisdem 
prophetasse temporibus, uidelicet in diebus Ozie, Iohatam, Achaz, et Ezechie regum Iuda, 
et in diebus Ieroboam filii Ioas regis Israhel. De Iona quidem in regum uolumine ita scriptum 
est: Anno XU Amasie filii Ioas regis Iuda regnauit Ieroboam filius Ioas regis Israhel 
in Samaria annis XLI et fecit quod malum est coram Domino, et non recessit ab uniuersis 
peccatis Ieroboam filii Nabath, qui peccare fecit Israhel. Ipse conuertit fines Israhel in 
Samariam ab introitu Emath usque ad mare solitudinis, iuxta uerbum Domini Dei Israhel, 
quod locutus est in manu serui sui Iona filii Amathi prophete, qui fuit Deleth. Dicunt 
autem Hebrei hunc esse filium uidue Sareptene, quem Helias propheta mortuum suscitauit. 
Assyriorum rex tricesimus sextus Thonos Concoleros, qui uocatur grece Sardanapallus, Tharsum, 
atque Anchialem condidit, et in prelio uictus ab Arbato Medo semet incendio concremauit. 
Usque ad id tempus fuisse reges Assyriorum historia refert, et fiunt simul anni 
MCXCUII. Omnes autem anni regni Assyriorum a primo anno Nini supputantur MCCXL. 
</p> 

<p xml:id="g18.24-18.24" decls="#ocr"> 
Orosius: 
</p> 


<p xml:id="g18.25-18.33" decls="#ocr"> 
Anno ante Urbem conditam LXIU nouissimus apud Assyrios regnauit Sardanapallus uir 
muliere corruptior, qui inter scortum gregis femine habitu purpuram collo gestans a 
prefecto suo Arbato, qui tunc Medis preerat inuisus atque execrationi habitus, excitis 
Medorum populis ad bellum prouocatus, et uictus, ardenti pire se iniecit: exin Arbates 
Medus, Assyriorum imperio destructo, regnum in Medos transtulit, ubi primum ipse regnauit 
annis XXUIII. Macedonum regnum inchoat primum habens caranum annis XXUIII. 
Lacedemoniorum reges deficiunt, Lidorum incipiunt. Latinorum quartus decimus Procax 
Siluius Auentini superioris regis filius regnauit annis XXIII. Post quem quintus decimus 
Amulius Siluius annis quadraginta MMMCCUIII. 
</p> 


<p xml:id="g19.1-19.6" decls="#ocr"> 

Ioatham filius Ozie rex iustus annos XUI. Hic inter cetera uirtutum bonarum opera, 
portam Domus Domini sublimissimam edificauit, que in actibus Apostolorum speciosa uocatur. 
Omnes siquidem porte templi in terra fuerunt, excepta speciosa, que pendebat, que 
ab Hebreis uocabatur Iohathan Olimpias prima ab Elliensibus constituitur post annos Troiane 
captiuitatis CCCXCU. Remus, et Romolus generantur Marte et Ilia. MMMCCXXIII. 
</p> 


<p xml:id="g19.6-19.16" decls="#ocr"> 
Achaz filius Ioatham annis XUI. Raasim rex Damasci uicto Achaz multos de Iuda 
Damascum transtulit. Et Facee filius Romelie rex decem tribuum, que appellabantur Israhel, 
et regnabat in Samaria, centum uiginti milia percussit de Iuda hominum bellatorum, et 
ducenta mulierum, puerorumque, et puellarum cum infinita preda in Samaria duxit captiua. 
Rursumque iidem ipsi experimentum habentes fortitudinis sue atque uictorie ueniunt ad 
Iudeam, et Ierusalem, cupiuntque debellare, et non potuerunt: quia auxiliatus est eis Dominus 
sub occasione misericordie, qua populum liberaret obsessum, filium suum per prophetam nuncias 
de Uirgine nasciturum. Tunc Ysayas propheta missus est cum Asub filio suo in occursum 
Achaz, ut diceret ei, ne timeret, et cor eius ne formidaret a duabus istis caudis ticionum fumigantium, 
quos uocet Raasim, et Facee: eo quod in ipsis esset finiendum regnum Syrie, idest 
Damasci, et regnum Samarie, idest decem tribuum, que alio nomine appellabantur Effraim. 
</p> 


<p xml:id="g19.17-19.17" decls="#ocr"> 
Item Hieronimus: 
</p> 


<p xml:id="g19.18-19.24" decls="#ocr"> 
Legimus, quod regnante Iohas, Zacharias filius Barrachie, quem prophetam fuisse dubium 
non est, sacerdos fuerit templi Domini, cui precepit Achaz, ut altare simile altari Damasci 
faceret, quod minime fecit. Et Dierum narrat liber, quod Ezechias filius Achaz quesierit 
Dominum in diebus Zacharie erudiri in timore Domini. Achaz filius Iohathan rex impiissimus, 
qui clausit ianuas templi, et in ualle Gennon adorauit Baalim, et filium suum ydolis consecrauit: 
ab hoc conductus Thegath Falasar rex Assiryorum, et Rasin regem Syrie interfecit, 
et habitatores Damasci transtulit Cyrenen. 
</p> 


<p xml:id="g19.25-19.35" decls="#ocr"> 
Anno post euersionem Troie CDXUIII siue, ut placet Orosio, annis CDIU. Olympiade autem sexta, que quinto demum anno, quatuor in medio expletis, apud Helydem Grecie 
ciuitatem Agone, et ludis exercere solet. Urbi XI kalendas maias, ante sex annos quam decem 
tribus Israhel a Sennacherib rege Chaldeorum transferrentur, Roma in Italia condita in 
monte Palatino a Remo et Romulo geminis auctoribus natis annos XUIII filii Rehe Siluie, 
que erat filia Numitoris fratris regis Amulii uirgo Uestalis, sed constuprata consualibus ludis. 
Sabine rapte anno ab urbe condita tertio Remus rostro pastorali a Fabio Romuli duce occisus 
est. Regnumque Romulus parricidio inbuit, atque raptas Sabinas impiis nuptiis confederatas, 
maritorum, et parentum cruore dotauit. Romulus itaque interfecto primum auo Numitore, dehinc 
Remo fratre arriput imperium, urbemque constituit; regnum aui, muros fratris, templum 
soceri sanguine dedicauit. Sceleratorum manum promissa impunitate collegit. Primus illi campus 
ad bellum forus fuit, mixta sibi bella ciuilia, et externa nunquam defutura significans. Titum 
Tacium Sabinorum ducem honestum, postquam in societatem regni assumpsit, occidit MMMCCLIII. 
</p> 

<p xml:id="g20.1-20.3" decls="#ocr"> 

Ezechias filius Achaz annis CCCXL. Huius anno sexto Salamanassar, rex Assyriorum 
capta Samaria decem tribus Israel transtulit in Assyrios, cuius regnum a primo Ieroboam 
steterat annis CCCXL. Tobias tunc cum eis ab eisdem Assyriis ductus est in ciuitate Niniue. 
</p> 


<p xml:id="g20.4-20.4" decls="#ocr"> 
Ieronimus: 
</p> 


<p xml:id="g20.5-20.24" decls="#ocr"> 
Niniues Metropolis fuit Assyriorum, quorum reges Phul, et Thegat Phalassar, et Sennacherib 
decem tribus ceperant. Scriptum est enim, quod Thegat Phalassar rex Assyriorum 
sub rege Achaz ascenderet in Damascum, et uastauerit eam, et transtulerit habitationes eius 
Cirenem et Raasin interfecerit, et quod tetenderit insidias Facee filio Romelie, Osee filius 
Elam, et percusserit eum, et interfecerit, et regnauit pro illo annis nouem. Et quod uenerit 
Salmanassar rex Assyriorum, et obsederit Samariam, que nunc Sebaste uocatur tribus annis, 
et nono anno regni Osee ceperit eam, uictamque Osee in carcerem miserit, et transtulerit 
Israhel in Assyrios, posuitque mala, et in Hor iuxta fluuium Gozam in ciuitatibus, et in montibus 
Medorum. Septimo anno post mortem Achaz, tempore quo regnare cepit Achaz iam 
nouem Ezechias erat annorum sed regnante Achaz due et semis tribus sub eo capte sunt: 
relique autem tribus sub Ezechia qui ei successit in regnum. Omnia hec decem tribus perpessi 
sunt, eo quod semper contra Iudam prebebat auxilium. Fugato Assyrio regnauit Iude 
Ezechias uir iustus. Ezechias enim percussit Philistim usque Gazam, et depopulatus est, et 
usque ad urbes munitas: quamuis Sennacherib Assyrius prius inter ceteras nationes eos deuastauerit 
Philisteos. Sennacherib captiuum duxit Israel. Et Nabuchodonosor subuertit Ierusalem. 
Ezechie uero super dies suos, XI annos ad uitam Deus adiecit. Mortuo Romulo qui 
XXXUIII annos regnauit, per quinos dies Senatores rempublicam rexerunt, atque ita unus expletus 
est annus. Post quos Numa Pompilius annis XLI regnauit, qui Capitolium a fundamentis 
edificauit, et leges, ac mores primus romanis instituit, annumque in menses primus composuit 
MMMCCCUIII. 
</p> 


<p xml:id="g20.25-20.27" decls="#ocr"> 
Manasses filius Ezechie annis LU. Hic ob scelera sua catenatus et compeditus in Babiloniam 
ducitur: sed ob penitentiam, et preces restituitur in regno. Cuius diebus Isaias 
propheta secatus in duas partes occubuit. 
</p> 


<p xml:id="g20.28-20.28" decls="#ocr"> 
Ieronimus: 
</p> 


<p xml:id="g20.29-20.33" decls="#ocr"> 
Tradunt Hebrei Isaiam socerum fuisse Manasse filii Ezechie regis Iuda. Romanorum 

tertius Tullius Hostilius regnauit annis XXXI qui primus regum romanorum purpura, et fascibus 
usus est, et adiecto monte Celio urbem ampliauit, qui fulminis ictu cum domo sua 
arsit. His temporibus Bisantium ciuitas a quodam Pausania rege Sparthanorum condita que 
postea Constantinopolis est appellata. Tunc quoque Sibilla claruit MMMCCCXLI. 
</p> 


<milestone type="mass-ocr-21-163-starts-here" unit="ocr-origin" ed="#g"/> 


<p xml:id="g21.1-21.2" decls="#ocr"> 

Ammon filius Manasse annis II in ebraica ueritate II annis, in septuaginta legitur regnasse 
XII. Hic a seruis interficitur. Histius ciuitas in Ponto condita. 
</p> 


<p xml:id="g21.2-21.11" decls="#ocr"> 
Iosias filius Ammon annis XXXI. Hic mundata Iudea et Hierusalem, templo etiam innouato, 
post abiectas idolatrie sordes, Pascha Domino celeberrimum fecit octauo decimo anno 
sui. Et cum Nechaone Egyptiorum rege congressus occiditur in campo Magedo, que nunc 
Maximianipolis uocatur. In Hebreo XXXI annum regnasse Iosias, in septuaginta interpretum 
XXXII legitur. Sed Eusebius inter regnum eius, et Ioachin alium de suo addidit 
annum propter menses bis ternos, quibus Ioachaz, et Ioachim regnauerunt. Uerum quid 
ueritas habeat Ieremias pandit, qui se a tertio decimo anno Iosie usque ad annum quartum 
Ioachim XIII annos prophetasse perhibet, cum Nabuchodonosor quarto anno Ioachim regnare 
cepisset. Nonodecimo autem imperii eius anno Ierusalem fuisse destructam. 
</p> 


<p xml:id="g21.12-21.20" decls="#ocr"> 
Ieronimus: 
Hieremias cum esset puer cepit a tertio decimo anno Iosie regis Iuda filii Amos prophetauitque 
imperio eius annis XIX. Et postea sub Ioachim filio eius annis XI usque ad quintum 
mensem, quando a Babilonis capta est Hierusalem, Ioachaz uero, et Iechoniam ternos 
menses, quorum alter in Egyptum, alter cum matre ductus est in Babilone, in supradictis annis 
computantur, ac per hoc ab exordio prophetie sue, usque ad captiuitatem Hierusalem, in qua 
et ipse captus est, prophetauit annis XL preter illud tempus, quando ductus est in Egyptum 
ibique prophetauit in Taphnis. Fuit autem Hieremias de genere Sacerdotum, qui habitabant 
contra septemtrionem in uico Anathoth, qui tertio miliario distat ab Hierusalem. 
</p> 


<p xml:id="g21.21-21.26" decls="#ocr"> 
Romanorum quartus Ancus Martius Nume ex filia nepos regnauit annis XXIII qui Auentinum 
montem, et Ianiculum urbi addidit, et supra mare XUI ab urbe miliario Hostiam condidit. 
Post quem Tarquinius Priscus annis XXXUII qui circum Rome aedificauit, numerum 
senatorum auxit, Romanos ludos instuit, muros, et cloacas edificauit, Capitolium extruxit. 
His diebus Arion Methimneus a delphino in thermis transportatus est. Tunc etiam Massilia 
condita. Tempore Tarquinii Epidaurus est condita, que postea Dirratium est nominata. 
</p> 


<p xml:id="g21.27-21.33" decls="#ocr"> 
Ieronimus: 
Legimus Niniuen, regnante apud Hebreos Iosia a Saica rege Iudeorum fuisse destructam, 
que Dei iudicio palustribus aquis postea est submersa. Ex quo intelligimus primo tempore 
ad Ione predicationem acta penitentia sub cura regis Deum timentis ueniam consecutos: postea 
uero transactis plusquam centum annis in pristinis uitii perseuerantes Dei in se prouocantes 
sententiam, quia non erat eis rex, qui sollicite Deum timeret, ut sui cura Dei iustistiam 
temperaret MMMCCCLII. 
</p> 


<p xml:id="g21.34-22.6" decls="#ocr"> 
Ioachim filius Iosie annis XI. Post Iosiam regnauit Ioachaz filius eius tribus mensibus, 
quem Nechaon rex uictum ducens in Egyptum Ioachim constituit regem. Huius tertio anno 
Nabuchodonosor capta Ierusalem, et plurimis captiuitatis, in quibus erant Danielli Ananias, 

Azarias et Misahel, partem uasorum templi in Babiloniam transfert. A quarto Ioachim anno 
scriptu regum Nabuchodonosor computat: quia ex eo non solum Iudeis, et Chaldeis, sed et 
Assyriis, Egyptiis, Moabitis, aliisque innumeris gentibus cepit regnare Ioachim, qui et Iechonias 
filius Ioachim mensibus tribus et diebus X. Hic circumdata a Chaldeis Hierusalem exiit 
ad regem Babilonis, et mater eius, et ductus est in Babilonis cum populo suo anno octauo 
regni Nabuchodonosor MMMCCCLXIII. 
</p> 


<p xml:id="g22.7-22.10" decls="#ocr"> 
Sedecias, qui et Mathian filius Iosie annis XI. Huius anno XI, regis autem Babilonis 
nono decimo Iude capta est, in Babiloniam exilio ducta est, et templum Domini combustum 
anno ex quo fundari cepit CDXXX. Qui autem reliqui fuerunt Iudei transfugerunt in 
Egyptum, qua post annos U percussa a Chaldeis in Babiloniam sunt, et ipsi transmigrati. 
</p> 


<p xml:id="g22.11-24.5" decls="#ocr"> 
Ieronimus: 
Iosias filius Amon rex iustus tres habuit filios Ioachaz et Ioachim, et Sedeciam; Iosie 
quippe successit in regno filius eius Ioachaz, quem rex Egypti Farao Necho captiuum duxit 
in Egyptum, ibique mortuus est. Quo statim in captiuitate ducto regnum obtinuit in Ierusalem 
Ioachim frater eius. Quarto autem anno Ioachim huius filii Iosie patris Nabuchodonosor 
in Babilone suscepit imperium, atque ita factum est, ut annus, qui primus erat Nabuchodonosor 
in Babilone, quartus esset in Ierusalem regis Ioachim. Denique Nabuchodonosor 
octauo anno regni sui ueniens Ierusalem obsedit eam, et Iechoniam filium Ioachim cum matre, 
et principibus duxit in captiuitatem, qui tribus tantum post interfectionem patris eius 
Ioachim regnarat mensibus. Interfectus est enim Ioachim undecimo anno regni sui in Ierulem. 
Ioachim filius Iosie, sub quo etiam Holda mulier prophetauit, ipse est qui alio nomine 
appellatur Heliachim, et regnauit super Iudam et Ierusalem annis undecim cui successit in 
regnum filius eius Ioachim, cognomento Iechonias, qui tertio mense sui regni die decima captus 
a ducibus Nabuchodonosor ductus est in Babilonem, et in loco eius constitutus est Sedecias 
patruus eius: cuius anno XI Ierusalem capta, atque subuersa est, ipseque in Babilonem 
ductus ultra non reuersurus. In his tribus captis atque transductis regnum Iuda finitum 
est. Iechonias non fuit filius, sed nepos Iosie. Ioachim filius Iosie regis crudeliter regnauit, 
eiusque sepultura nec narratur: habente Scriptura sancta, ut omnes reges mortuos referat, 
et sepultos, quasi bene fuit eis in presenti et in futuro bene erit. Hunc autem proprie narrat 
mortuum, et non sepultum: insepultum quidem, hoc est, a bestiis auibusque lacerandum. 
Hec est etenim Asini sepultura. Hunc itaque per prophetam Dominus arguit superbie, et 
quod diuitiarum magnitudine abusus sit in contemptum Domini, nec audierit uocem Dei. 
Nemo putet eundem in Danielis principio esse Ioachim qui in ezechielis exordio Ioachim 
scribitur: iste enim extremam sillabam Chim habet, ille Chin habet: et ob hanc causam 
in euangelio secundum Mattheum una uidetur esse generatio, quia secunda tesseris ire dechas 
in Ioachim desinit filium Ozie, et tertia incipit a Ioachim filio Ioacham. Primo quidem 
ueniente Nabuchodonosor super Ierusalem non omnes Iudei pariter in captiuitatem ducti 
sunt; sed pars aliqua, et tertia uasorum sanctorum direpta est. Regem quoque Ioachim detentum 
simul cum Daniehle, et eis qui cum Anania fuerunt in Ierusalem, captiuos in Babiloniam 
deduxerunt nec non et cum eisdem ciuitatis principibus. Sedeciam autem in Ierusalem 
constituit regem eis, qui ibidem remanserant. Magnificatur etiam et in hoc, quod fecit 
Ioachim rex, quia dum Nabuchodonosor ad expugnandum Ierusalem uenisset, Ioachim rex 
 
uidens imminens excidium ciuitatis, et intelligens hoc sine ira Dei esse non posse, uita contempta 
cum honore proprio ultro se protulit, tradiditque manibus hostium cum aliquantis 
principibus ciuitatis, ne ciuitas diruentur, nec templum hostili uastationi combureretur. Quod 
aspiciens Dominus Deus solita pietate commotus, furiosi regis Nabuchodonosor animos mitigauit, 
atque frenauit, ne aut subiectos occideret, aut ciuitatem dirueret, templumque combureret. 
Ioachim uero prospiciente Domino in Babylonia honoratus est, atque sublimis effectus, 
filius namque Nabuchodonosor maior natu, qui fuit Euuilmerodac, mox ex quo regnare cepit, 
honorauit eum, et multis dignitatibus decorauit omnibus diebus uite eius. Sedecias uero, qui 
in Hierusalem rex fuerat constitutus post Ioachim, cum hortante Hieremia propheta ut exiret 
ad regem Babilonie ibidem postea uenientem exire noluisset; ipse male periit, et omnis interfecta 
est eius generatio, et ciuitas uniuersa diruta est, templumque combustum; senes etiam 
cum iuuenibus sine aliqua misericordia furiosorum gladiis interfecti sunt in circuitu templi, 
et sancta omnia impiorum manibus perquisita, ac sine more sublata sunt, ut in Babilonem 
transferrentur. Babilon autem fuit metropolis Chaldeorum cuius rex Nabuchodonosor cunctis 
usque ad Ethiopiam gentibus superatis inter ceteras uastauit Iudeam diuque obsessam. Ierusalem 
undecimo anno cepit Sedecie, quem et ipsum captum duxit Antiochiam, que tunc uocabatur 
Reblatha, ibique coram patre filiis interfectis oculos Sedecie iussit auferri excecatumque 
misit in caueam, et in ritu ferarum traxit in Babiloniam. Quando autem a Chaldeis 
captiuata, et uastata est Ierusalem, tunc mandauit Nabuchodonosor rex principibus suis, 
ut Iheremiam de carcere extraherent: ibi enim Sedecias, et principes eius illum constituerunt, 
eductus itaque de carcere beatus Iheremias petiit ab eis tabernaculum testimoni et sancta a 
Moyse conscripta testimonia in deserto, et archam, et ea, que in archa habebantur, tabule 
legis scilicet, et uas aureum plenum manna, et uirga Aaron, que fronduerat, et candelabrum 
aureum, et omnia, que fecit Moyses. Hec omnia itaque petiit ab ipsis principibus Hieremias 
dicens: Si ista omnia a Deo consecrata in Babiloniam duxeritis contrarium uobis erit, et cauete 
ne patiamini sicut priores alienigenae fuerunt per pessi: quia quando archam Domini 
testamenti depredati sunt, grauissima affecti sunt pena, cum manus Domini uehementissime eos 
conturbaret et percussi fuissent a Domino nimia plaga doloris. Hec omnia predixit eis sanctus 
Hieremias. Que audientes principes uniuersi cuncta, que petiit Hieremias, tabernaculum 
scilicet, et archam, et cetera sacramenta superius dicta eidem tradiderunt, ex iussione 
uidelicet et mandato regis Nabuchodonosor. Omnia ergo hec sanctus Hieremias oblata secundum 
mandatum Domini in monte abscondit, atque constituit. Hi uero, qui cum eo ambulauerunt 
scire uolentes uiam, uel locum non potuerunt: quia eis hoc noscere non permiserat 
Deus, nec digni fuerunt ut ea aliquando uiderent. Hec quidem Iosepus. Sed et alia plura, 
que illo tempore contigerunt historie illius commemorat per ordinem textus. Sacerdotes 
etiam, qui captiui sunt ducti ex Ierusalem, abstulerunt ignem sanctum de altari, quem seruare 
cupientes, absconderunt in spelunca: quem post septuaginta annis hi, qui reuersi sunt de captiuitate, 
requirentes, inuenerunt aquam, et accipientes eam, super holocaustum disperserunt 
statim, ignis accensus est est holocaustum Domino libauerunt. Principes uero Nabuchodonosor 
regis rogauerunt Hieremiam plurimum, ut ueniret Babiloniam, quo nolente, quid uellet 
agere permiserunt ei, et cum omni reuerentia cum donis, et muneribus dimiserunt eum. Sedit 
 
itaque sanctus Hieremias in medio eorum, qui remanserant in Masphat: quique iterum non 
desinentes a prauis et illicitis rebus, abominationes prohibitas ceperunt committere Idolis 
seruientes, et Dominum impie contemnendo. Adiecerunt etiam, ut ipsum Hieremiam pertraherent 
secum sicut captiuum in Egypto secum deduxerunt, et ibi dicitur esse defunctus lapidibus 
obrutus. 
</p> 


<p xml:id="g24.6-24.14" decls="#ocr"> 
Ieronimus: 
Ceteri prophete, ut Ysaias, Osee, Iohel, fuerunt ante captiuitatem decem tribuum Israel, 
siue duarum tribuum Iude, et Beniamin, alii post captiuitatem, ut Danihel Aggeus, et Zacharias. 
Hieremias uero et Ezechiel imminente captiuitate uaticinium texuerunt; sed alter eorum 
in terra Iuda, alter in Babylone. Post exordium enim uaticinationis Hieremie prophete Ierusalem 
trigesimo quinto eius anno Ezechiel in Babilone, his, qui cum eo capti fuerant, exorsus 
est prophetare: quinto uidelicet anno transmigrationis Iechonie. Sophonias uero tempore 
Iosie prophetauit. Hebrei arbitrantur Danihelem, et Ananiam, et Mishaelem, et Azariam fuisse 
Eunuchos in Babylonem. 
</p> 


<p xml:id="g24.15-24.15" decls="#ocr" rend="ghead2"> 
Explicit quarta etas. 
</p> 


<p xml:id="g24.16-24.16" decls="#ocr" rend="ghead1"> 
incipit quinta etas. 
</p> 


<p xml:id="g24.17-24.18" decls="#ocr"> 
Quinta etas ab exterminio cepit regni Iudaici, quod iuxta prophetiam Hieremie septuaginta 
annis permansit MMMCCCLXXUI. 
</p> 


<p xml:id="g24.19-24.25" decls="#ocr"> 
Anno XIU postquam percussa est ciuitas, qui est uicesimus quintus annus Ioachim, cum 
quo et Ezechiel captiuatus est: ipse Ezechiel in uisionibus Dei adductus est in terram Israel, 
et uidit renouationem ciuitatis, ac templi ceremoniarumque eius. Romanorum sextus Seruius 
Tullius regnauit annis XXXIU qui tres montes urbi addidit, Quirinalem, Esquilinum, 
Uiminalem. Fossas circum muros duxit. Census ciuium Romanorum primus instituit, qui 
adhuc per orbem terrarum incognitus erat; tunc inuenta sunt capita Romanorum ciuium octoginta 
quattuor milia MMMCCCLXXXIX. 
</p> 


<p xml:id="g24.26-26.11" decls="#ocr"> 
 
Anno XUI post euersionem Ierusalem, qui est XXXUII transmigrationis regis Ioachim 
subleuauit Euuilmerodach rex Babilonis anno, quo regnare ceperat, capud Ioachim regis 
Iude de carcere, et ponit thronum eius super thronum regum, qui erant cum eo in Babilone. 
Meminit huius temporis adhuc futuri propheta Hieremias, ita scribens: Ecce ego mittam, et 
assumam uniuersas cognationes Babylonis, ait Dominus, et adducam eos super terram istam, 
et super habitatores eius, et super omnes nationes, que in circuitu illius sunt, et interficiam 
eos, et ponam eos in stuporem, et in sibilum, et in solitudines sempiternas, et seruient omnes 
gentes iste regi Babylonis LXX annis. Cumque impleti fuerint anni LXX, uisitabo super regem 
Babylonis, et super gentem illam, ait Dominus, iniquitates eorem, et super terram Chaldeorum, 
et ponam illas in solitudines sempiternas. Et alibi scribens ad transmigrationem, quam transduxerat 
Nabuchodonosor de Hierusalem in Babylonem cum Hiechonia rege: cum ceperint 
impleri septuaginta anni in Babylonem uisitabo uos, et suscitabo super uos nomen meum in 
 
bonum, et reducam uos ad locum istum, ait Dominus. Rursus eiusdem temporis iam preteriti 
uerba dierum ita recordantur: Si quis euaserat gladium, in Babylonem ductus seruiuit regi, 
et filiis eius: donec imperaret rex Persarum, et compleretur sermo Domini ex ore Hieremie, 
et celebraret terra Sabbata sua: cunctis enim diebus desolationis egit Sabbatum usque dum 
complerentur septuaginta anni. Anno autem primo Ciri regis Persarum ad explendum sermonem 
Domini, quem locutus fuerat per os Hieremie suscitauit Dominus spiritum Ciri regis 
Persarum, et cetera. Quibus uerbis ostenditur quia uastata Iudea Chaldei, non ut Assyrii in 
Samaria, alios misere colonos; sed desertam reliquere terram, donec post annos LXX in eam 
rediere Iudei. Consentit his Iosepus in decimo antiquitatum libro scribens templum, et 
Hierusalem, et omnem Iudeam LXX annis permansisse desolatam: qui rursus enumerando reges 
Babylonis (si tamen ille sic scripsit, et non codex fallit mendosus) centum fere annos ab 
euersa Hierusalem usque ad euersionem regni Chaldeorum facit colligi. Scribit enim post 
Nabuchodonosor, qui, teste Scriptura Sacra, XXU, post euersam Hierusalem uixit annos, Euuilmerodach 
filium eius regnasse annos XIX. Post quem Eglesar filium eius Laborsordach mensibus 
nouem. Hoc defuncto ad Balsamar, qui Naboan nuncupatur, transisse imperium, qui 
cum iam decem et septem regnauerit annis, captam a Ciro Persarum, et Dario Medorum 
rege Assueri filiis Babiloniam. Item Darius autem Astiagis filius qui Babiloniorum dextruxit 
imperium cum Ciro cognato suo agebat annum sexagesimum secundum, cum Babylon 
fuisset inuasa, qui tamen alio nomine uocabatur a Grecis, quique Danihelem prophetam sumens 
ad se in Mediam duxit, et omni honore eum celebrauit. Huius Darii Danihel ipse ita meminit. 
In anno primo Darii filii Assueri de semine Medorum, qui imperauit super regnum Chaldeorum, 
ego Danihel, intellexi in libris numerum annorum, de quo factus est sermo Domini ad 
Hieremiam prophetam ut complerentur desolationis Hierusalem septuaginta anni. Eusebius 
in temporum libro XXX annos ab euersione Hierusalem usque ad initium Ciri Persarum, Iulius 
autem Africanus LXX computauit. Porro Ieronimus in expositione prophete Danihelis ita 
dicit: Tradunt Hebrei huiuscemodi fabulam usque ad septuagesimum annum, quo Hieremias 
captiuitatem populi Iudeorum dixerat esse soluendam, de quo et Zacharias in principio uoluminis 
sui loquitur, irritam putans Dei pollicitationem Balthasar, falsumque promissum, uersus 
in gaudium fecit grande conuiuium insalutans quodammodo spei Iudeorum, et uasis 
templi Dei. Sed statim ultio secuta est. Item Ieronimus: Sciendum est Balthasar non 
esse filium Nabuchodonosor, ut uulgo legentes arbitrantur, testimonium de Danihele proferentes; 
eo quod ipse dixerat Balthasari pater tuus Nabuchodonosor; sed iuxta Berosum qui 
Chaldeam scripsit hystoriam, et Iosepum, qui Berosum sequitur, post Nabuchodonosor, 
qui regnauit annis XLIII successisse in regnum eius filium, qui uocatur Euuilmerodach, de 
quo scribit et Hieremias, quod in primo anno regni sui leuauerit capud Ioachim regis Iude, 
et eduxit eum de domo carceris. Refert Iosepus quod post mortem Euuilmerodach in 
regnum patris successerit filius eius Neglisar: post quem rursus filius eius Laborsordoch: 
 
quo mortuo Balthasar filius eius regnauerit, cui Danihel scripturam misticam in pariete 
legit, et interpretatus est. Quod autem Balthasaris patrem Nabuchodonosor uocat non facit 
errorem scientibus Sancte Scripture consuetudinem: quia patres omnes proaui uocantur. 
Balthasar autem Chaldeus rex eadem nocte, qua Danihel arguit  eum, interfectus est a Dario 
rege Medorum, et qui Ciri regis Persarum auunculus fuit, et a Ciro Persa, que duo regna 
Ysayas ascensorem bige, cameli, et asini uocat. Darius igitur, quem Artarxersen dicunt Medi, 
successit in regnum annos natus LXII qui Danihelem in Mediam transduxit. Hunc Darium 
quidam Astiagen aliis Astiagis filium putant. Fuit autem Danihel in Susis castro, que metropolis 
est regionis Elamitarum, in qua turrem extruxit excelsam quadrato marmore edificatam 
tante pulchritudinis, ut usque in presens noua esse uideatur: in ea regum Persarum, 
atque Medorum conduntur reliquie MMMCDXXIII. 
</p> 


<p xml:id="g26.12-26.23" decls="#ocr"> 
Persarum primus Cirus regnauit annis XXX. Hic ut impleretur uerbum Domini ex ore 
Hieremie primo sui regni anno, laxata Hebreorum captiuitate, quinquaginta ferme hominum 
milia regredi fecit in Iudeam, restituens eis uasa templi Domini aurea, et argentea quinque 
milia CD. Qui congregati in Hierusalem mense septimo edificauerunt altare, et a primo 
die mensis eiusdem ceperunt offerre holocaustum Domino; anno autem secundo aduentus 
sui, mense secundo templi fundamenta iecerunt anno incensionis iuxta Africanum LXXII 
iuxta chronicam Eusebii XXXII. Sed, impedientibus Samaritis, intermissum est opus usque 
ad annum Darii secundum, qui etiam in regno Assueri, et Artaxersis scripserunt accusationem 
aduersus Iudeos, et remisit Artaxerses, ne edificaretur Hierusalem. Romanorum septimus 
Tarquinius regnauit annis XXXU qui causa Tarquinii iunioris filii sui, qui Lucretiam 
corruperat, regno expulsus est: iste primum excogitauit uincla, taureas, fustes, lautomias, 
carceres, compedes, catenas, exilia, atque metalla. 
</p> 


<p xml:id="g26.24-26.32" decls="#ocr"> 
Orosius: 
Anno post urbem conditam CCLIU. Bruto, expulso regis imperio, consul primum effectus 
est. Eo tempore Cirus rex Persarum uicit Babiloniam, urbem tunc cunctis opulentiorem 
cepit, subuertit atque destruxit, anno conditionis eius millesimo CENTESIMO SEXAGESIMO QUARTO. 
Cirus autem rex Persarum proximi temporis successu Scithis bellum intulit, quem Tamiris 
ipsius prouincie regina ita cum suis obtruncauit, atque deleuit, quod de CC militibus Persis, 
qui cum eo uenerant, nec nuncius quidem tante cladis in illo bello superfuit. Anno ab 
urbe condita CCXLU Darius Ciro apud Scitas interfecto post aliquantum interuallum forte 
regnum nepotis adeptus est: nam medius eorum regnauit Cambises Ciri filius MMMCDXXXI. 
</p> 


<p xml:id="g27.1-27.5" decls="#ocr"> 

Cambises Ciri filius annis UIII. Hic deuicta Egypto, cunctam eius religionem abominatus 
ceremonias eius, et templa deposuit, Babylonem in Egypto edificauit. Hunc aiunt 
ab Hebreis secundum Nabuchodonosor uocari: sub quo et Tarquinii temporibus castissima 
Iudit Olofernem peremit. His temporibus Pitagoras philosophus claruit, qui Samo oriundus 
Crotone deguit, nouissime Metapontum addiit, ibique sepultus est MMMCDLXUIII. 
</p> 


<p xml:id="g27.6-28.10" decls="#ocr"> 
Darius Istaspis filius annis XXXUI. Inter Darium et Cambisen regnasse duos fratres 
magos in libris chronicorum Eusebii repperimus uerum Hieronymus in expositione Danihelis 
scribit, quod interfecto apud Messegetas Cyro, qui XXX annis regnauit in Persis, Cambises 
successit in regnum: qui expletis octo annis duos Magos fratres habuit successores, quorum 
quidem unus Sinerdes Magus Panthapten filiam Cambisis duxit uxorem. Occisis quippe a 
populo magis, qui septem solummodo regnarant mensibus, idem Darius suscepit imperium: 
eadem uero Panthapten nupsit Dario, qui ex ea Xersen filium genuit: Anno autem secundo 
Darii regis filii Istaspis, factus est fermo Domini ad Aggeum Prophetam prius, et eodem 
anno postea ad Zachariam filium Barachie filium Addo. Iste est Addo, qui iusta paralippomenon 
missus est ad Ieroboam filium Nabath, sub quo altare diruptum est, et manus Regis 
aruit, rursumque ad preces illius restituta est. Igitur a primo anno Cyri regis, usque ad secundum 
annum Darii filii Istaspis supputantur anni XL. Item Hieronymus. Secundo anno 
Darii septuagesimum annum desolationis esse completum Hieremias uaticinatus est, Zacharias 
quoque propheta, cum uisionis sue titulum in secundo anno eiusdem regis undecimo mense 
Sabath uicesima quarta die preposuisset, adiecit dicens: Domine exercituum, usquequo non 
misereberis Hierusalem, et urbium Iuda, quibus iratus est. Iste septuagesimus annus est. 
Item quarto Darii regis anno dicit idem propheta: Cum ieiunaretis, et plangeretis per hos 
septuaginta annos numquid ieiunium ieiunastis michi?. Sed et Esdras extructo tantum 
altari, et iactis fundamentis templi ad litteras regis Xersis prohibitum opus refert. Tunc intermissum 
est opus Dei in Ierusalem, et non fiebat usque ad secundum annum Darii Persarum. 
Prophetauerunt autem Aggeus propheta, et Zacharias filius Addo prophetantes ad Iudeos, 
qui erant in Iudea, et Hierusalem in nomine Domini Dei Israel. Tunc surrexerunt Zorobabel 
filius Salathiel, et Iosue filius Iosedech, et ceperunt edificare templum Dei in Hierusalem, et 
cum eis prophete Dei adiuuantes eos; Aggeus autem propheta, et Zacharias, et Malachias, 
Nahum, et Abacuch claruerunt sub Zorobabel principe gentis, et Iesu magno sacerdote. 
Ieronimus. Sexto Darii anno templi edificatio completur die tertia mensis Adar, qui est 
quadragesimus sextus annus ex quo sub Ciro fundamenta sunt iacta. Unde in euangelio 
dicunt Iudei; quadraginta et sex annis edificatum est templum hoc. Ceperunt autem edificare 
anno secundo Darii mense sexto die uicesima quarta, et anno sexto, ut dictum est, mense 
duodecimo die tertio compleuerunt: ex quo apparet, opus templi et antea non parua ex 
parte peractum; annos autem septuaginta a destructione illius, usque ad perfectam restaurandi 
 
licentiam esse computandos. Quo tempore apud Romanos septimus a Romulo 
Tarquinius Superbus regnabat, habens annum imperii uicesimum septimum, qui post anno UIII 
pulsus est a Bruto. Pulsis denique ab urbe regibus, qui imperauerunt annis CCXLIU. Septem 
namque fuerunt. Uix usque ad XU lapidem Roma sub eis tenebat Imperium. Post exactos 
reges, et nomen regie dignitatis, primum consules a Bruto esse ceperunt, deinde tribuni 
plebis, quasi proprii iudices defensoresque populi: inde tribuni militares; hinc quoque quorum 
primus Largus nomine fuit maioris honoris, quam Consules: rursum quoque consules rem 
publicam obtinuerunt per annos CDLXIU usque ad Iulium Cesarem, qui primus singulare 
arripuit imperium Olympiade CLXXXIU. Orosius. Anno ab urbe condita CCLXXU. 
Olympiade LXXIU. Xerses Dario patri in regnum successit. MMMCCCLXXXIX. 
</p> 


<p xml:id="g28.11-28.17" decls="#ocr"> 
Xerses Darii filius annis XX. Hic Egyptum, que a Dario discesserat, capit, et aduersus 
Greciam pugnaturus DCC milia armatorum de regno, et CCC milia de auxiliis, rostratas etiam 
naues mille ducentas; onerarias autem tria milia ducentas habuisse narratur. Attamen uictus 
patriam refugit. Demosthenes Lacedemonis tunc apud Xersen exultabat. Tunc Herodotus 
hystoriarum scriptor, et Zeusis pictor agnoscitur. Anno ab urbe condita CCCI. 
Olimpiade XCU potestas consulum decem uiris Rome tradita est. Tunc etiam census habitus 
est, et inuenta sunt ciuium Romanorum centum decem et octo milia CCCXXIX. MMMCDXC. 
</p> 


<p xml:id="g28.18-28.18" decls="#ocr"> 
Artabanus mensibus UIII. Socrates nascitur MMMDXI. 
</p> 


<p xml:id="g28.19-29.37" decls="#ocr"> 
Artaxerses, qui et Macrochir idem Longimanus annis XL. Huius anno septimo prima 
die mensis primi Esdra sacerdos et scriba legis Domini descendit de Babylonia cum epistolis 
regis, et in prima mensis quinti uenit in Hierusalem cum uiris mille DCC. Et inter alia 
strenue gesta castigauit filios transmigrationis ab uxoribus alienigenis. Eiusdem anno uicesimo 
Neemias pincerna de Susis castro adueniens, murum Hierusalem quinquaginta duobus 
diebus restituit, et ducatum genti XII annis prebuit. Item aliter. Ioachim, qui et Hiechonias 
tempore captiuitatis genuit Salathiel. Salathiel genuit Zorobabel Iechonia quidem, 
et Salathiel in Babilone defuncti sunt. Zorobabel uero post obitum eorum, permittente Dario 
rege, egressus est de Babylone cum omnibus, qui cum illo egredi uoluerunt cum magno 
honore, et gratia, atque Hierusalem sunt reuersi. Non enim omnes simul, sed sicut per tempora 
captiuitati sunt, sic per tempora de eadem sunt captiuitate reuersi. Primo namque a 
Ciro rege Persarum dimissi sunt, cum mandasset eis dicens: qui uoluerit egredi, et reuerti 
in Hierusalem, que in Iudea est, eat, et Dominus eius sit cum eo. Hec ergo prima egressio 
eius captiuitatis. Altera autem facta est sub Dario rege Medorum. Tertia uero sub Artaxersen. 
Sed illi, qui primi egressi sunt sub Ciro, pauci erant, et nullus principum cum eis est egressus 
 
propterea uenientes in Iudeam, et Hierusalem, ibidem habitantes, ceperunt templum Dei hedificare 
in Hierusalem. Sed proxime in circuitu gentes, uidentes quod pauci essent, nec 
principem quempiam habuissent, prohibuerunt eos, neque dimiserunt hedificare et sic remansit 
opus ceptum templi inconsumatum. Ex parte enim faciebant, iterum prohibiti cessabant per 
aliquantos menses ita usque ad regnum Darii regis. Et hoc est, quod Iudei in templo Domini 
dicebant: quadraginta et sex annis hedificatum est templum hoc. Ex quo enim ceperunt hedificare 
templum Domino hi, qui ex captiuitate primo dimissi sunt, usque dum consummatum 
est, XLUI anni completi sunt. Ergo, ut dictum est, prima dimissio captiuorum ex Perfida 
sub Cyro facta est rege illorum paucorum, qui sine principe exinde profecti sunt, qui nec 
dum templum, quod ceperant, explicare potuerunt. Et postea Darius rex commonefactus est 
a magnifico Zorobabel, dimisit omnes egredi uolentes, et reuerti in Hierusalem. Eundem 
quippe Zorobabel ad construendum templum Domini, quod est in Hierusalem, unde fuerat 
depredata, et cum Zorobabel illo in tempore pariter egressus est Ihesus filius Iosedech filii 
Saraie sacerdotis magni, sicut Propheta de eo meminit; Saraia enim summus sacerdos in 
Hierusalem, quando eadem ciuitas uastata est a Nabuchodonosor, cum aliis principibus Sedecia 
interfectus est: quo interfecto, filius eius Iosedech captiuus ductus in Babyloniam, ibique 
hunc Ihesum generans defunctus est. Ihesus autem hic magnus et preclarus in diuino timore 
fuit. Is egressus cum Zorobabel ibat in Hierusalem, qui dimissi a Dario transeuntes 
per Babyloniam, inde secum educentes uniuersos, qui ibidem erant Iudeos, habentes secum 
equites, quos eis Darius rex iniunxerat ad conducendum eos usque Hierusalem. Hec fuit 
secunda egressio captiuorum de Babylonia, que per Zerobabel filium Salathiel facta est, una 
cum Ihesu filio Iosedech. Hi ergo sunt, qui et templum Domini edificauerunt, atque consumauerunt. 
Sub istis prophetauerunt post captiuitatem Hierusalem alio anno sub Dario rege 
Aggeus, et Zacharias, et Malachias. Post hec tertio egressi de captiuitate hii, qui ibidem 
residebant in diebus Artaxersis regis. Et cum eis egressus est princeps et consiliator, et 
dux Esdra, qui cognominatus est scriba legis Dei. quem etiam Artaxerses rex trasmisit cum 
magno honore, et eos, qui cum eo egressi sunt. Exiit et cum eis Neemias, qui in patrum 
laudibus commemoratus est. Hucusque diuina scriptura temporum seriem continet. Que 
uero post hec apud Iudeos gesta sunt de libro Machaborum et Iosepi atque Africani scriptis 
exhibentur, qui deinceps hystoryam uniuersam usque ad Romana tempora prosecuti sunt. 
Et quidem Africanus in quinto temporum uolumine, huius temporis ita meminit: mansit 
itaque imperfectum opus usque ad Neemiam et XX annum Artaxersis. Quo tempore regni 
Persarum centum et quindecim anni fuerant euoluti: capiuitatis autem Ierusalem centesimus 
octogesimus et quintus annus erat. Et tunc primum Artaxerses iussit muros extrui 
Ierusalem; ex illo tempore, si numerare uelis, septuaginta annorum ebdomadas, usque ad Christum 
poteris inuenire. Xerses menses II. Post quem Sogdianus menses UII. Tunc temporis 
Plato nascitur, Hippocrates medicus insignis habetur. MMMDXLUIII. 
</p> 


<p xml:id="g29.38-30.2" decls="#ocr"> 
Darius, cognomento Nothus, annis XIX. Egyptus recessit a Persis. Reuersis de captiuitate 
 
Iudeis non reges, sed pontifices prefuerunt, usque ad Aristobolum, qui cum dignitate 
pontificis, etiam regale sibi cepit usurpare uocabulum. MMMDLUI. 
</p> 


<p xml:id="g30.3-30.14" decls="#ocr"> 
Artaxerses, qui cognominatus est Minenon, Darii et Parisathidis filius, annis XL sub 
hoc rege uidetur historia Ester completa; ipse quippe est, qui ab Hebreis Assuerus, et a 
septuaginta interpretibus Artaxerses uocatur. Athenienses XXIU litteris uti ceperunt, cum 
antea XUI tantum literas haberent. Carthaginensium tunc inchoatur bellum famosum. 
Orosius. Anno ab urbe condita CCCLXIU Galli Senones, duce Brenno Romam inuadunt, 
urbemque penetrando, excepto Capitolio, incendunt nam mille libris auri discessionis pretium 
paciscuntur, et tunc tribuni militares pro consulibus esse ceperunt. Orosius. Anno ab 
urbe condita CD. Philippus Aminte filius Alexandri pater Macedonum regnum adeptus, 
XXU tenuit annis. Eodem tempore dilatata est nox usque ad plurimam partem diei, saxa 
quoque de nubibus ceciderunt. Tunc temporis clarissimus Alexander Magnus ille gurges 
miseriarum Philippi filius natus est. Aristotiles Platonis auditor decem et octo etatis annos 
gerebat. Ann. MMMDCXIU. 
</p> 


<p xml:id="g30.15-31.8" decls="#ocr"> 
Artaxerses, qui et Ochus annis XXUI iste Egyptum suo iunxit imperio, Nectanebo rege 
in Ethiopia pulso, in quo Egyptiorum regnum destructum est. Tunc idem Ochus, qui et 
Artaxerses post transactum in Egypto maximum diuturnumque bellum, plurimos Iudeorum 
in transmigrationem egit, atque in Irchania ad Caspium mare habitare precepit, quos ibi usque 
in hodiernum diem amplissimis generis sui incrementis consistere, atque ex hinc quandoque 
erupturos opinio est. Tunc quoque temporis Demosthenes orator omnium rumore celebratur. 
Romani Gallos superant. Plato philosophus moritur, post quem Achademiam Speusippus 
tenuit. Orosius. Anno ab urbe condita CDXXII. Alexander rex Epirotarum Alexandri 
illius magni auunculus, traiectis in Italiam copiis, cum bellum aduersus Romanos pararet, et 
circa finitimas Rome urbes firmare uires exercitus sui, auxiliaque uel sibi, uel hostibus subtrahere 
studens, bellis exerceretur acquirere, a Sampnitibus, qui Lucanie genti suffragabantur, 
maximo bello in Lucania uictus atque occisus est. Anno ab Urbe condita CDXXUI. 
 
Caudinas furculas satis celebres, et famosas insignis Romanorum fecit infamia: nam Sampnite 
Romanum exercitum apud Caudinas furculas turpiter captum sub hasta missum nudum 
abire ceperunt. Posteriore uero anno Romani ob ulciscendam iniuriam, uictis Sampnitibus 
seruitioque subiectis, iugum imposuerunt, quos non post multum temporis propter fidei, 
ruptique federis pertinaciam ingenti prelio uictos, stratosque confecerunt, atque contriuerunt: 
ita ruinas ipsas urbium diruentes, ut hodie si Samnium in ipso Sampnio requiratur, nec 
inueniri facile possit. Anno ab urbe condita CDXXUI. Alexander patri Philippo, 
successit in regnum. MMMDCXUIII. 
</p> 


<p xml:id="g31.9-12" decls="#ocr"> 
Arses Ochi filius annis IU. Iudeorum pontifex maximus Iaddus clarus habetur, cuius 
frater Manasses templum in monte Gariz construit. Speusippus moritur, cui succedit Zenocrates. 
Quarto Ochi anno Alexander Philippi, et Olimpiadis filius uicesimus etatis annum 
gerens regnare incipit MMMDCXXIU. 
</p> 


<p xml:id="g31.13-21" decls="#ocr"> 
Darius Arsani filius annis UI. Alexander autem aduersus Illicos, et Thracas feliciter 
dimicans, subuersis Thebis, in Persis arma corripuit, et apud Granicum flumen regis ducibus 
oppressis, urbem Sardos capit, idemque capta Tyro, Iudeam inuadit, a qua fauoraliter 
exceptus, Deo uictimas immolat, et pontificem templi Iaddum honoribus plurimis prosequitur. 
Andromacho custode locorum dimisso. Septimo regni sui anno Alexandriam in 
Egypto condidit. Cum Dario rege Persarum ter dimicauit, et in his tribus preliis, totidemque 
annis quinquies decies centena milium hominum cesa referuntur. Nec mora Babyloniam 
optinuit, interfecto Dario, in quo Medorum, atque Persarum regnum destructum est, 
quod steterat annos CCXXXI. Quo etiam tempore Latini a Romanis perdomiti sunt MMMDCXXXIX. 
</p> 


<p xml:id="g31.22-32.30" decls="#ocr"> 
Alexander post mortem Darii annos U regnauit, nam antea UII. Orosius. His autem 
post mortem Darii regno Persarum adepto Scythis bellum intulit, atque contriuit. Hyrcanos 
quoque, et Mardos subegit ubi etiam Alexandris siue Minothea Amazonum regina excita, 
suspiciende ab eo sobolis gratia uenit ad eum cum CCC mulieribus. Post hec Parthos deleuit 
prope modum antequam uicit. Inde Drancas, Euergias, Parapamenos, Adaspios, ceterosque 
populos, qui in radice Caucasi montis morabantur, subegit. Urbem ibi Alexandriam super 
amnem Tanaim constituit. Nec minor eius in suos crudelitas, quam in hostes rabies fuit. 
Deinde Indiam petiit, ut Oceano ultimoque oriente finiret imperium. Nisan urbem adiit, 
Dedalos montes, regnaque Cleofilis regine expugnauit, que cum se dedisset, concubitu regnum 
redimit. Cum Poro fortissimo rege Indorum cruentissime dimicauit, quo occiso regnum eius 
 
substinuit. Inde Arestas, Catenos, Presidas, et Gangaridas, nec non Confides laboriosis bellis 
subegit. Peragrata perdomitaque Alexander India; ad amnem Egyssenem peruenit, per 
hunc in Oceanum diuehitur; ibi Gesonas, Sibosque oppressit. Hinc Mandros, Subagras nauigat, 
que gentes cum armatis octuaginta milibus peditum, et sexaginta milibus militum illum 
excipiunt: cruentissimo igitur commisso prelio et fusis hostius copiis, Alexander exercitum 
ad urbem deduxit, et cum murum primus ascendisset, solus introrsus desiliuit, quem cum 
undique hostes circum dedissent, muri obice posteriora tutatum, contrarios eo usque sustinuit, 
donec ad periculum eius, et clamorem hostium, perfractis muris, exercitus omnis irrumperet. 
Inde conscensis nauibus, cum Oceani litora peragraret ad urbem, cui Ambira rex preerat, 
peruenit, ipsamque urbem expugnauit, et cepit. Post quasi circum actus, et de Oceano 
Indum flumen ingressus Babyloniam rediit, ubi eam exterritarum totius orbis prouinciarum 
legati expectabant. Rumores eius quippe totum orbem peragrarant, quod Dii concessissent 
ei totius orbis uictoriam, quod ipse hac arte composuit. Cum igitur quasi uoti causa, una 
cum suis templum Ammonis, quod apud Alexandriam fuerat adisset secreto uocauit ad se illius 
ora Dei pontificem, promittens, ac tribuens ei dona plurima auri, atque argenti, ut occultatus 
apud Dii Ammonis statuam, quasi ipse Deus ore suo cunctis audientibus responsa daret Alexandro, 
sicut ipse in eius ore uerba posuerat, et eum ubique, et in omnibus uictorem nunciaret: 
quod dum fecisset, fama hec terras ac mare perterruit. Unde ex omni gente, ac 
natione ad eum legati concurrentes ueniebant, expetentes, ut eis sine bello dominaretur; Alexander 
autem apud Babyloniam ministri insidiis ueneni haustus interiit anno uite sue XXXII, 
regni uero suo XII. Ieronimus. Alexander ab Illyrico, et mare Adriatico usque ad Indicum 
Oceanum, et Gangen fluuium non tam preliis, quam uictoriis precurrit, et sex annis Europe 
partem, et omnem sibi Asiam subiugauit, quod non fuit Alexandri fortitudinis, sed Domini 
uoluntatis: cui postea quattuor duces eius regni successores extiterunt, uidelicet, Ptolomeus, 
Philippus, Seleucus Nicanor, Antigonus. Qui apud Danielem per quattuor hyrci cornua, 
qui arietem contereret designantur. Mortuo itaque Alexandro tricesimo secundo etatis sue 
anno, hi quattuor duces regnum diuiserunt. Et Ptolomeus Lagis filius tenuit Egyptum; 
Philippus, qui et Arideus frater Alexandri Macedoniam; Seleucus Nicanor Syriam, et Babyloniam, 
et omnia regna orientis; Antigonus Asie regnauit, sed non inquid in fortitudine 
eius, qui nullus eorum magnitudini Alexandri potuit equari MMMDCLXIX. 
</p> 


<p xml:id="g32.31-33.19" decls="#ocr"> 
Egypto regnauit primus Ptolomeus Lagi filius annis XL Appius Claudius Cecus Rome 
clarus habetur, qui aquam Claudiam induxit, et uiam Appiam strauit. Ptolomeus Hierosolyma, 
et Iudea in ditionem suam dolo redactis, plurimos captiuorum in Egyptum transtulit. 
Iudeorum pontifex maximus Onias Iaddi filius clarus habetur. Et tertio decimo Ptolomei 
anno Syrie, et Babilon, et superioribus locis regnare incipit Seleucus Nicanor. A quo tempore 
Machabeorum hebrea hystorya grecorum supputat regnum, a quo et Hedisseni sua 
 
tempora computant. Seleucus Antiochiam, Seleuciam, Laodiciam, Appiam, Edessam, Boroeam, 
et Pellam urbes condidit. Anno scilicet ab urbe condita CDLXIU. Eo 
tempore a Tarentinis bellum ingens Romanis exortum est: qui cum iniuriam legatis Romanorum 
fecissent, Pirrum Epiri regem contra Romanos in auxilium poposcerunt. His itaque 
cum totis uiribus Epiri, Thessalie, et Macedonie, elefantis etiam uiginti Italiam uenit, et 
ter cum Romanis cruentissime dimicauit. Quinto demum anno, ex quo uenerat, ab Italia 
uictus aufugiit, et multo post apud Argos Achaie florentissimam urbem saxo ictus occubuit. 
Iudeorum pontifex maximus religiosissimus, ac piissimus Symon Onie clarus habetur. Post 
quem Eleazarus frater eius suscepit templi ministerium: filio eius Onia paruulo admodum 
derelicto. Seleucus in eas urbes, quas extruxerat, Iudeos transfert; Iudeis ciuium et municipalem 
ordinem cum Grecis equali honore concedens. Eo tempore condite a Romanis 
ciuitates Ariminus in Gallia, et Beneuentum in Sampnio. Tunc etiam a Romanis Chrotona 
inuaditur. Sallentinis in Apulia bellum indictum est a Romanis, et Brundisini cum ciuitate 
capti sunt. Ieronimus. Post Alexandrum Ptolomeus Lagi filius primus regnauit in Egypto uir 
prudentissimus, et fortissimus, atque ditissimus, et tante potentie, ut Pirrum regem Epirotarum 
expulsum restitueret in regnum, Ciprum quoque optineret, ac Fenicem: et deuicto Demetrio 
filio Antignoni Seleuco partem regni sui, que Antigono fuerat ablata, restitueret, Cariam 
quoque optineret, et multas insulas, urbesque, ac regiones, de quibus non est huius 
temporibus scribere. 
</p> 


<p xml:id="g33.20-33.26" decls="#ocr"> 
Orosius: 
Anno ab urbe condita CDLXXUII, cum clarum urbis Rome nomem esset, census est 
habitus. Tunc inuenta sunt ciuium capita ducenta nonaginta duo milia CCCXXXIU eo tempore 
argentus nummus primum in urbe figuratus est. Tunc etiam Attilius Regulus consul 
missus in Africam post uictoriam trium ducum Carthaginensium aput fluuium Bagrada serpentem 
mire magnitudinis occidit, cuius corium CXX pedum longitudinem habuit, Romamque 
delatum aliquandiu cunctis miraculo fuit. MMMDCCUII. 
</p> 


<p xml:id="g33.27-34.6" decls="#ocr"> 
Ptolomeus Filadelfus anni XXXUIII. Iste quidem secundus rex Egypti Ptolomei superioris 
filius Iudeos, qui in Egypto erant, liberos esse permisit, et uasa Eleazaro pontifici 
in Ierusalem uotiua promittens, diuinas Scripturas ex Hebreo in grecam linguam cum omni 
studio transferre curauit, quas in Alexandrina bibliotheca habuit, quam sibi ex omni genere 
literature composuerat: cuius bibliothece prefuit Demetrius Phalereus. Idem apud Grecos 
orator et filosofus Ptolomeus, tanteque potentie fuisse narratur, ut Ptolomeus patrem uinceret. 
Narrant enim historie, habuisse eum peditum centum millia, equitum uiginti milia, 
 
elefantos, quos primus adduxit de Ethiopia, CD, naues longas, quas nunc liburnas uocant, 
mille quingentas, alias autem ad cibaria deportanda militum, mille, auri quoque et argenti 
grande pondus: ita ut de Egypto per singulos annos quatordecim milia octingenta 
talenta auri, et frumenti artabas, que mensura tres modios et tertiam modii partem habet; 
quinquies et decies centena milia. Sostratus Guidius farum in Alexandriam construxit Aratus 
philosophus agnoscitur. MMMDCCXXXIII. 
</p> 


<p xml:id="g34.7-34.35" decls="#ocr"> 
Ptolomeus Euergetes frater superioris regis anni XXUII qui inde Euergetes ab Egyptiis 
est uocatus, quia capta Syria, et Cilicia, et prope modum uniuersa Asia, inter innumera argenti 
pondera, ac uasa pretiosa, que cepit, etiam Deos eorum, quos Cambises capta Egypto 
in Persas portauerat, retulit. Iudeorum pontifex Onias Symonis Iusti filius clarus habetur, 
cuius item filius Symon non minori gloria fulget. Tunc etiam Quintus Ennius poeta 
Tarenti nascitur, qui post Romae deguit contentus unius ancille ministerio. Ieronimus. Primum 
Syrie, ut diximus, regnauit Seleucus, cognomento Nicanor; secundus Antiochus, qui 
appellatus est Sother, tertius et ipse Antiochus, qui uocabatur Theos, idest Deus. Iste aduersum 
Ptolomeum Phyladelphum, qui secundus imperat Egyptiis, gessit bella plurima et totis 
Babylonis uiribus dimicauit. Uolens itaque Ptolomeus post multos annos molestum inire certamen, 
filiam suam nomine Beronicen Antiocho uxorem dedit, qui de priore uxore, nomine 
Laodoce habebat duos filios, Seleucum, qui cognominatus est Callinicus, et alterum Antiochum: 
deduxitque eam usque Pelusium, et infinita auri argentique milia dotis nomine dedit; unde 
et Phenophores, idest dotalis est appellatus. Antiochus autem Beronicen, que inter patrem, 
ac uirum iunxit amicitias consortem regni habere dicens, et Laodocen in concubine locum: 
post multum temporis amore superatus, Laodocen cum liberis suis regiam induxit, que metuens 
ambiguum uiri animum, ne Beronicen reduceret, uirum per ministros ueneno interfecit. 
Filium suum Seleucum Gallinicum in loco patris regem constituit. Beronice autem reuersa 
est in terram suam. Et mortuo Ptolomeo Philadelfo patre eius in Egypto, frater illius, et 
ipse Ptolomeus cognomento Euergens tertius successit in regnum. Qui cum magno exercitu 
ueniens, ingressus est prouinciam Seleucii, cognomento Gallicini qui cum matre Laodocen 
regnabat in Syria, et abusus est eis, et optinuit in tantum, ut Syriam caperet, et Ciliciam, 
superioresque partes trans Euphratem, et prope modum uniuersam Asiam. Cumque audisset 
in Egypto seditionem moueri, diripiens regnum Seleucii, quadraginta milia talentorum argenti 
tulit, et uasa pretiosa, simulacraque duo milia quingenta; in quibus erant et illa, que Cambises 
capta Egypto in Persas portauerat. Denique gens Egyptiorum idolatrie dedita, quia 
post multos annos Deos eorum retulerat Euergertineum appellauit. Et Syriam quidem ipse 
optinuit. Ciliciam autem amico suo Antiocho gubernandam tradidit: et Antippo alteri duci 
prouincias trans Euphratem. MMMDCCL. 
</p> 


<p xml:id="g34.36-35.14" decls="#ocr"> 
Ptolomeus Phylopator filius Euergetis annis XUII Antiochus rex Syrie uicto Philopatore 
Iudeam sibi sociat. Iudeorum pontifex maximus Onias filius Symonis insignis habetur: atque 
Lacedemoniorum rex Darius legatos mittit. Huius tempore pontificis Iesus filius Syradact 
sapientie librum componens, quem uocant parameton etiam Symeonis in eo fecit 
 
mentionem Ieronimus. Post fugam et mortem Seleucii Gallicini, duo filii eius Seleucus 
cognomento Ceraunos, et Antiochus, qui appellatus est Magnus prouocati spe uictorie, et in 
ultione parentis, exercitu congregato aduersus Ptolomeum Phylopatorem arma corripiunt. 
Cumque Seleucus maior frater tertio anno imperii occisus esset in Frigia, per dolum Nicanoris 
et Eupatoris exercitus, qui erat in Syria, Antiochus frater eius magnus uenit de 
Babylone in Syriam, que eo tempore tenebatur a Ptolomeo Philopatore filio Euergetis, qui 
quartus regnabat in Egypto. Cumque pugnasset aduersus ducem eius, immo proditione Theodoti 
optinuisset Syriam, que per successionem iam a regibus Egypti tenebatur, in tantam 
audaciam contempta luxuria Phylopatoris, et magicis artibus, quibus inseruire dicebatur; ut 
ultro Egyptiis bellum conaretur inferre. Ptolomeus cognomento Phylopator, amissa Syria proditioni 
Theodoti, congregauit multitudinem plurimam multo maiorem, quam prius, properans 
cum exercitu magno, et opibus nimiis contra Ptolomeum Phylopatorem. Quo mortuo Antiochus 
mouit exercitum aduersus filium eiusdem Ptolomei, qui tunc IU annorum erat, et uocabatur 
Ptolomeus Epyphanis. 
</p> 


<p xml:id="g35.15-36.25" decls="#ocr"> 
Orosius: 
Anno ab Urbe condita DXXXIU Annibal Penorum imperator, uicesimum annum agens 
etatis, Saguntum florentissimum Ispanie ciuitatem amicam tunc populi Romani, ob odium 
Romanorum bello impetitam obsidione cunctam et fame excruciatam, octauo demum mense 
deleuit. Hic iam dudum Amilcari patri iurauerat, cum adhuc nouem esset annorum, se ut 
primum posset aduersus Romanos pugnaturum, et cum eis nunquam pacem acturum. Inde 
Pireneos montes transgressus, inter ferocissimas Gallorum gentes, ferro uiam aperuit et nono 
die a Pireneo ad Alpes peruenit, ubi montanos Gallos repellere obnitentes superat, atque 
inuias rupes igni ferroque rescindit; quinto demum die cum maximo labore ad plana Italie 
uenit. Fuisse in exercitu eius centum milia peditum, equitum uero uiginti milia, elefantos 
XXXUII definiunt. Scipio tunc consul magni Scipionis pater, Annibali cum Romanis primus 
occurrit, et commisso prelio apud Ticinum, omnis pene Romanus exercitus cesus est. Pugnatum 
deinde, eodem consule, apud flumen Trinium, et Romani superati. Alio quoque bello 
apud eundem fluuium uicti sunt. Quarto bello ad flumen Sarnum, in quo oculum amisit. 
Quinto bello apud Trasimenum lacum. Sexto apud Cannas Apulie uicum: in quo quadraginta 
IU milia Romanorum interfecta sunt, Uarro consul cum L equitibus Uenusium fugiit. Anno 
ab Urbe condita DXL Annibal in testimonium uictorie sue tres modios annulorum aureorum 
Cartaginem misit, quos ex manibus interfectorum equitum Romanorum, senatorumque detraxerat. 
 
Eo tempore bella quinque Roma susceperat, unum in Macedonia contra Philippum potentissimum 
Macedonie regem, alterum in Hispania contra Asdruualem Annibalis fratrem, tertium 
in Sardinia contra Sardos, quartum Annibalis quo Italia premebatur, quintum Sicilie, ubi 
Claudius Marcellus Syracusam oppulentissimam urbem Sicilie secunda oppugnatione uix cepit. 
Anno ab Urbe condita DXLIII in Campania Capua est a Quinto Fuluio proconsule: principes 
Capuanorum ueneno sibi, ante quam subderentur, mortem consciuerunt; senatum omnem Capue, 
etiam prohibente senatu Romano, Fuluius suppliciis necauit. In Ispania ab Asdrubale, 
Scipionis fratribus interfectis, Roma ab Annibale admodum pressa iam pene ciuibus desperatis 
Scipio adolescens annos natus XXIU ultro se optulit ac ultionem patris, et patrui animo 
intendens in Hispaniam uenit, et Cartaginem nouam cepit; dehinc cum Asdrubale pugnauit, 
et uicit; et LXXX ciuitates aut deditione, aut bello in potestatem redegit. Uniuersa quippe 
Yspania usque in Oceanum in prouinciam redacta, Romam uenit consulque creatus in Africam 
transiit et acerrimo prelio Hannonem Penorum ducem interfecit; exercitum omnem 
Africe partim cede, partim captiuitate disperdidit. Asdrubal autem frater Annibalis a Cartaginensibus 
consultus, ut fratris copiis iungeretur, cum magna secum auxilia Ispanorum, Gallorumque 
deduceret, ab exercitu Romano, ignorante Annibale, preuentus cum exercitu suo 
interfectus est. Annibali capud fratris sui ante castra proiectum est. Quo uiso et clade 
Penorum cognita, redire in Africam iussus, ut fesse Cartagini et iam pene contrite Africe 
subueniret, coactus, flens reliquit Italiam annis, quibus eam optinuit XUII. Commissoque prelio 
cum Scipione apud Cartaginem, suis omnibus cesis, inter tumultus Annibal elapsus uix euasit 
in Bithiniam fugiens, ibique postea cum a Romanis reposceretur, ueneno sese necauit. 
Scipio denique iam tunc cognomento Africanus post famosissimam Annibalis uictoriam triumphans, 
urbem ingressus est, quem Terentius, qui postea comicus fuit, ex nobilibus Cartaginensium 
captiuis pilleatus quod insigne indulte sibi libertatis fuit, triumphantem post currum secutus 
est MMMDCCLXXIU. 
</p> 


<p xml:id="g36.26-36.27" decls="#ocr"> 
Ptolomeus Epyphanes regnauit annis XXIU. Secundus liber Machabeorum apud Iudeos 
huius temporis gesta continet. 
</p> 


<p xml:id="g36.28-37.5" decls="#ocr"> 
Ieronimus. 
Pugnantibus autem contra se Antiocho Magno et ducibus Ptolomei, posita in medio Iudea, 
in contraria studia scindebantur, aliis Antiocho, aliis Ptolomeo fauentibus. Denique et 
Onias Sacerdos, assumptis Iudeorum plurimis, fugiit in Egiptum, et a Ptolomeo honorifice 
susceptus est. Accepit eam regionem, que Eliopoleos uocabatur, et concedente rege templum 
 
extruxit in Egypto simile templo Iudeorum, et quod permansit usque ad tempus Uespasiani annis 
CCL. Ipsa autem urbs ad solum usque desolata est. Antiochus uero Iudeam tenuit. Sub 
occasione igitur Onie pontificis infinita examina Iudeorum Egyptum confugerunt. Eo tempore 
Cirene eorum multitudine repleta est. Tunc Uulcani Insula, que antea non fuerat, 
repente mari edita cum miraculo omnium ad nunc usque manet. MMMDCCCIX. 
</p> 


<p xml:id="g37.6-37.19" decls="#ocr"> 
Ptolomeus Phylometor annis XXXU Aristobolus natione Iudeus peripateticus philosophus 
agnoscitur, qui ad Phylometorem Ptolomeum explanationum in Moysen commentarios scripsit. 
Antiochus Epyhanes, qui post Seleucum cognomento Phylopatorem annis XI regnauit 
in Syria, Iudeorum legem impugnans, omniaque sordibus ydolorum compleus in templo 
Iouis Olimpii simulacrum ponit. Sed et in Samaria super uerticem montis Garizi, Iouis 
peregrini delubrum hedificauit, ipsis Samaritanis, ut id faceret, precantibus. Uerum Mathathyas 
sacerdos leges patrias uindicauit, aduersus Antiochi duces arma corripiens. Quo 
mortuo ducatum Iudeorum suscepit filius eius Iudas Machabeus anno CXLUI, regni Grecorum, 
Olimpiade CLU. Qui mox Antiochi duces de Iudea expellens, et templum ab idolorum 
imaginibus emundans, patrias leges post triennium suis ciuibus reddidit. Unde post 
secessum Onie sacerdotis in Egyptum, de quo supra diximus, et mortem Alchimi qui effugato 
Onia pontificatum indignus inuadere temptabat, omnium fauore Iudeorum, Machabeo 
sacerdotum decernitur, quod post mortem eius Ionathas frater illius sortitus XUIII annos 
summa ministrauit industria. 
</p> 


<p xml:id="g37.20-37.34" decls="#ocr"> 
Ieronimus: 
Rex autem Syrie impudens facie, et intelligens propositiones fuit Antiochus Epiphanes 
filius Seleucii, qui et Philopator appellatus est. Hic cum obses fuisset Rome, et nesciente 
senatu per dolum cepisset imperium, contra Ptolomeum Phylometorem dimicauit, et contra 
Egyptios et contra eos, qui res nouas in Perside moliebantur, ad extremum contra Iudeos 
dimicans, capta Iudea, ingressus est Hierusolymam et in templo Dei simulacrum Iouis Olimpi 
statuit. Et ad filios Isrhael erexit magnificentiam suam, ita ut de sanctis plurimos ydolatrie 
subiiceret et conculcaret pedibus suis, atque ita factum est ut Meridiem et Orientem, idest 
Egyptum, et Persidam suo retineret imperio: et erectus est contra Deum, et sanctos illius 
persecutus, tulerit iuge sacrificium, quod mane offerebatur et uespere. Legitur in Machabeorum 
libris et Iosepi hystoria, quod centesimo et quadragesimo anno a Seleuco, qui primus 
regnauit in Asia post Alexandrum, ingressus Antiochus Hierusolymam, uniuersa uastauit: reuersusque 
anno tertio in templo posuit statuam Iouis et usque ad Iudam Machabeum, idest 
usque ad centesimum quadragesimum octauum annum per annos uastationis Hierusalem UI 
contaminationis autem templi III, post quos templum purgatum est. 
</p> 


<p xml:id="g37.35-38.6" decls="#ocr"> 
Orosius: 
Anno ab Urbe condita DCUI Cartago deleta est a Publio Scipione anno DCC postquam 
condita est; multitudo omnis captiuorum uenundata est: fuisse enim uirorum uiginti milia, 
 
mulierum autem uiginti milia ferunt. Ipsa uero ciuitas XUII diebus continuis arsit. Ipso 
quoque anno Corinthum urbem toto tunc orbe longe omnium opulentissimam Mummius consul 
ferro flammisque diripuit. Tunc Rome quidem celeberrimi tres simul triumphi fuerunt; 
Africani ex Africa ante cuius currum ductus est Asdruual; Metelli ex Macedonia, cuius currum 
precessit Audariscus, qui et Pseudo-philippus; Mummi ex Corintho, ante quem signa 
enea et tabule picte et alia urbis insigna sunt prelata. 
</p> 


<p xml:id="g38.7-38.9" decls="#ocr"> 
Quo tempore potentissimus rex Sicilie Iero Romam uenit ad ludos, et ducenta milia modiorum 
tritici populo dono dedit. Tunc etiam apud Brundisium Pacuuius claruit tragaediarum 
scriptor. MMMDCCCXXXUIII. 
</p> 


<p xml:id="g38.10-38.16" decls="#ocr"> 
Ptolomeus Euergenes annis XXIX Ionathas dux Iudeorum, et pontifex cum Romanis et 
Spartiatis amicitias facit: quo a Triphone interfecto, in sacerdotium frater eius Symon assumitur 
anno regni Euergetis septimo, quod octo annis strenuissime gerens filio Iohanni 
reliquid. Hic aduersus Hyrcanos bellum gerens, Hyrcani nomen accepit et a Romanis ius 
amicitie postulans, decreto senatus inter amicos appellatus est. Samariam, que nostro tempore 
Sebaste uocatur, obsidione captam solo coequauit; quam postea Herodes instaurans 
Sebasten in honore augusti appellari uoluit. 
</p> 


<p xml:id="g38.17-38.19" decls="#ocr"> 
Orosius: 
Anno ab Urbe condita DCXXUII Cartago in Africa a Romanis restitui iussa XXII demum 
anno, quo fuerat euersa, deductis ciuium Romanorum familiis, qui eam incolerent. 
</p> 


<p xml:id="g38.20-38.21" decls="#ocr"> 
Anno ab Urbe condita DCXXXIII Martius Portius Cato, et Quintus Martius consules 
Narbonam in potestatem Reipublice redigerunt. 
</p> 


<p xml:id="g38.22-38.23" decls="#ocr"> 
Anno ab Urbe condita DCXXXU Publio Scipione Nasica et Lucio Calpurnio Bestia consulibus 
Iugurte Numidarum regi bellum, consensu populi Romani, senatus indixit. MMMDCCCLU. 
</p> 


<p xml:id="g38.24-38.29" decls="#ocr"> 
Ptolomeus Physicon, qui et Sother annis XUII. Cicero Arpini nascitur matre Heluia patre 
equestris ordinis ex Regio Uulscorum genere. Hyrcano in pontificatu, quod ipse XXUI 
annis tenuit Aristobolus succedit annum unum: qui rex pariter, et pontifex primus apud 
Iudeos diadematis sumpsit insigne post CDLXXXIU annos captiuitatis Babylonie. Post 
quem regnauit Ianneus, cognomento Alexander annis XXUII qui Pontificatum quoque administrans, 
crudelissime ciuibus prefuit. MMMDCCCLXU. 
</p> 


<p xml:id="g38.30-38.32" decls="#ocr"> 
Ptolomeus, qui et Alexander, annis X Syrio in Romam ditionem cessit, capto Philippo 
et Gabino; expulsus de regno Ptolomeus Fisicon per matrem Cleopatram, in Cyprum se 
cedit. MMMDCCCLXX. 
</p> 


<p xml:id="g39.1-39.3" decls="#ocr"> 
 
Ptolomeus, qui a matre fuerat eiectus, annis XIII regressus de fuga regnum optinuit, 
quia Alexandrum, qui ante eum fuerat, ob interfectionem matris ciues pepulerant. Silla 
Athenienses uastat. 
</p> 


<p xml:id="g39.4-39.8" decls="#ocr"> 
Orosius: 
Anno ab Urbe condita DCLXI primum Rome bellum ciuile exortum est, nondum finito 
sociali bello. Eodem anno Mithridati cum bellum exortum est, quod per triginta annos tractum 
est, consulatu Ciceronis, et Antonii. His quoque temporibus plura Pompeius homo 
romanorum moderatissimum per orbem faciebat insignia. MMMCMIII. 
</p> 


<p xml:id="g39.9-39.18" decls="#ocr"> 
Ptolomeus Dionisius annis XXX. Huius ab anno quinto Alexandra uxor Alexandri pontificis 
post mortem eius regnauit Iudeis annis nouem. Ex quo tempore Iudeos rerum confusio 
et uarie clades oppresserunt. Post cuius mortem Aristobolus et Hircanus filius eius 
contra se de imperio dimicantes occasionem prebuere Romanis, ut Iudeam inuaderent. 
Pompeius itaque Hierusolimam ueniens, capta urbe et templo reserato, usque ad Sanctasanctorum 
accedit, Aristobolum secum uinctum adducit, pontificatum confirmat Hyrcano. 
Deinde Antipatrum Herodis Ascalonite filium procuratorem Palestine facit: mansitque in 
Pontificatu Hyrcanus annis XXXIU. Pompeius captis Hierusolimis Iudeos tributarios facit. 
Uirgilius Maro in pago, qui Andes dicitur, haud procul a Mantua nascitur, Pompeio, et 
Crasso consulibus, deinde Cremone studiis eruditur. 
</p> 


<p xml:id="g39.19-40.2" decls="#ocr"> 
Orosius: 
Anno ab Urbe condita DCLXXXIX Marco Tullio Cicerone, et Gaio Antonio consulibus 
Mitridates rex Ponti, postquam cum Romanis per XX annis bellum gesserat, plurimis a 
Pompeio bellis attritus ad hoc coactus est, ut apud Bosphorum uxores ac filias et se ipsum 
ueneno necaret anno uite sue LXXII regni autem anno LX. Deinde uero Pompeius Syriam 
agressus Tyrios primum Arabasque perdomuit; hinc ad Iudeos, quibus Aristobolus, expulso 
fratre Hyrcano, primus ex sacerdote rex preerat ad Hierusolymam urbem ueniens a patribus 
est in urbe susceptus: sed a plebe muro templi, quod non solum natura, uerum ingenti fossa 
munitum erat, repulsus, expugnationem eius intendit, et tribus mensibus sine requie expugnatum 
tandem uix cepit. Iudeorum ibi XIII milia cesa narrantur, ceteram multitudinem in 
fidem accepit. Et cum aliquantos principes Iudeorum securi percussisset, Hyrcanum sacerdotio 
restituit: Aristobolum captiuum Romam duxit. Hoc bellum Orientis cum XXII regibus 
sese gessisse ipse Pompeius pro concione narrauit. Interea coniuratio Catiline aduersus patriam 
per eosdem dies in urbe habita, ac prodita, in Etruria uero extincta est, occiso ibi 
Catilina: Rome conscii coniurationis occisi sunt. Eo tempore Metellus de Creta triumphauit. 
Pompeius de bello Piratico, et Mitridatico. Nulla huic unquam pompa similis fuit: 
 
ducti sunt ante currum eius filii Mitridatis regis, et Aristobolum rex Iudeorum: prelata est 
ingens pecunia: aurum quoque et argentum infinitum. 
</p> 


<p xml:id="g40.3-40.11" decls="#ocr"> 
Anno ab Urbe condita DCXCIII Gaio Iulio Cesari, qui postea solus imperauit, IU sunt 
prouincie cum legionibus XII consuli in quinquennium date: Gallia Transalpina et Cisalpina 
et Illiricus, nec non et Gallia Comata, cuius hystoriam Suetonius Tranquillus plenissime explicauit. 
Orosius quoque hystoriarum egregius scriptor sagacissimo ordine composuit qualiter 
Cesar multis, et grauissimis preliis Germanos, et Gallos cepit, Britannus quoque, quibus 
ante eum nec nomen quidem Romanorum cognitum fuerat obsidibus acceptis, stipendiarios 
fecit, et qualiter postea apud Duracium cum Pompeo dimicauit, a quo uictus Cesar in Thessalia 
iterum grauissimo et cruentissimo bello cum eo dimicauit, in quo Pompeius uictus in 
Alexandriam fugiit. 
</p> 


<p xml:id="g40.12-40.37" decls="#ocr"> 
Anno ab Urbe condita DCXCUII Crassus consul effectus est, homo inexplicabilis cupiditatis, 
qui propter pecunie auaritiam, quam undecumque poterat maxime a suis exigebat, 
apud Charras in Parthia insidiis circumuentus est, et occisus. Iste quoque audita Hierusolymis 
templi opulentia, quam Pompeius olim intactam reliquerat, Hierusolymam adiit, templum 
peruadit opibus spoliat; illum uidelicet templum, quod Zorobabel filius Satathiel de tribu 
Iuda, postquam de captiuitate Babilonis reuersus est, hedificauit. Porro Zorobabel genuit 
Abiudh, Abiuth genuit Eliachim, Eliachim genuit Azor, et sic deorsum perducit Matheus 
flexibiles easdem generationes, usque quo ueniat ad Iacob et Ioseph sancte et beate Uirginis 
Marie uirum, que de Spiritu sancto concepit, ac genuit Dominum in corpore uenientem. In 
quarum generationum ordine post Zorobabel usque ad Dominice Incarnationis aduentum 
nullum tam preclarum tamque eminentem legimus, sicut Mathathiam, et filios eius: sed populus 
sub cura, et ordine sacerdotum fuit. Ipse autem Mathathias et regali, et sacerdotali 
genere ueniebat, qui multas tribulationes et contumelias pro lege Dei substinuit et multas 
pugnas et certamina habuit ipse, ac filii eius pro legitimis uel sanctis Domini mandatis et 
institutionibus diuinis; et iterum filii ex ipsis sacerdotes post parentes suos pro timore Dei et 
legitimis eius principes populi effecti, et summi sacerdotis honore perfuncti sunt: nullus tamen 
eorum regiam optinuit dignitatem usque ad aduentum ueri regis et Saluatoris nostri 
Iesu Christi, de quo prophete omnes dudum iam prophetauerant. Erodes autem rex ipsius 
ex alienigenis originem ducens indigne et dolose sibi regnum usurpauit. Hec itaque ideo diximus, 
quia omni rei tempus, et tempora sub celo. Tempus circumcisionis patrum sub Abraham, 
tempus legis ordinationis sub Moysen, tempus pugne sub Iesu Naue, tempus Iudicum 
usque ad Samuhelem hominem Dei, tempus regum a Dauid usque ad captiuitatem Babylonis; 
completo tempore regali regem certissimum amplius Iudei non habuerunt, sed sub sacerdotum 
cura, ut dictum est, consilio, et ordinatione uixerunt, usque dum celestis rex unigenitus 
Dei Deus aduenit, qui nouam regenerationem, et potentiam uerbo, et exemplo docuit, et ostendit, 
quod est nouitatis uite tempus, et patientie. MMMCMU. 
</p> 


<p xml:id="g40.38-41.27" decls="#ocr"> 
Cleopatra soror Ptolomei annis II. Orto siquidam bello ciuili inter Cesarem, et Pompeium, 
postquam nouem annis Cesar omnem Galliam domuit atque Britanniam, Pompeius a 
Cesare in Tessalia uictus Alexandriam petiit, ibique ab ipso, a quo sperabat auxilia, Ptolomeo 
percussus interiit. Mox Cesar Alexandriam uenit. Ipse quoque Ptolomeus insidias ei 
 
parare uoluit, unde bello ei illato uictus in illo periit. Sed ne Cesar de his triumpharet, 
Cato sese apud Uticam occidit. Iuba rex pretio dato, percussori iugulum prebuit. Petreius 
eodem se gladio perfodit. Scipio ipse semet iugulauit. Similiter et Tatius Torquatus. Magni 
Pompei nepotes, filiamque Pompeiam, et cum his Faustum, et Sillam, et Afranium, et 
Petreium Cesar iussit occidi: Cesar Alexandria potitus, regnum Cleopatre dedit, cum qua 
stupri consuetudinem habuerat. Cuius tertio anno regni ipse primus Romanorum singulare 
optinuit imperium, a quo Cesares Romanorum principes sunt appellati: Inde IU triumphis
 
urbem ingressus, cum quo et Cleopatra regio comitatu est urbem ingressa. Ibique Cesar 
disposito Reipublice statu, continuo in Ispanias contra Pompeios filios Pompei profectus, XUII 
die qua egressus ab urbe fuerat, Saguntum peruenit: statimque aduersus Pompeios duos, et 
Labienum, atque Attium Uarum multa bella, et uaria forte gessit: ultimum bellum apud 
Mundam flumen gestum est, ubi tantis uiribus dimicatum, tantaque cedes acta, ut Cesar quoque 
ueteranis etiam suis cedere non erubescentibus preuenire mortem cogitaret, cum subito 
in fugam Pompeiorum cessit exercitus. Titus Labienus, et Actius Uarus in acie cesi sunt, 
Gneus Pompeius cum centesimo equite aufugiit; frater eius Sextus Pompeius uictus, fugiensque 
interfectus est. Munda ciuitas cum immensa hominum cede Cesare oppugnante uix 
capta est. Quattuor annis ex quo ab urbe bellum gesturus aufugerat, hoc bellum ciuile 
indesinenter toto orbe intonuit. Cesar igitur bellis ciuilibus per IU annos toto orbe compositis 
Romam reddiit, et insolentius agere cepit: honores enim, qui ante a populo dabantur, 
ipse ex sua uoluntate prestabat, et nec ad se uenienti assurgebat, aliaque non regia, sed 
prope tyrannica faciebat. Tunc itaque in eum coniuratum est a sexaginta, uel amplius senatoribus 
equitibusque Romanis; et cum die quadam inter ceteros senatus ad Curiam uenisset, 
uiginti tribus plagis occisus est. Uir, quo nullus unquam in bello magis enituit. Eius siquidem 
ducatu undecies centum nonaginta duo milia hostium cesa sunt. Nam quantum bellis 
ciuilibus fuderit noluit annotare. Collatis signis quinquagies dimicauit. Nullus eo quippe 
celerius scripsit, nemo uelocius legit. Quaternas epistolas simul dictabat: tante fuit bonitatis, 
ut quos armis uicerat, clementia magis uicerit. 
</p> 


<p xml:id="g41.28-41.36" decls="#ocr"> 
Item Orosius: 
Cesar Romam post ingentem uictoriam rediit. Ubi dum Reipublice statum contra exempla 
maiorum instaurat, auctoribus Bruto, et Cassio, conscio etiam plurimo senatu, in curia uiginti 
tribus uulneribus confossus interiit. In qua coniuratione fuisse amplius quam LX conscios ferunt: 
duo Brucii et Gaius, et Cassius aliique socii strictis pugionibus in Capitolium secesserunt. 
Diu quippe deliberatum est, utrum Capitolium cum auctoribus cedis oporteret incendi. 
Corpus igitur eius raptum, et populus dolore stimulatus in foro fragmentis tribunalium, ac 
subselliorum cremauit. Uictor ciuilis belli a ciuibus Cesar propter clementiam occiditur. 
Ac propter hoc certum erat, quia Cesar indigne peremptus plures postea habuit ultores. 
</p> 


<p xml:id="g42.1-42.37" decls="#ocr"> 
 
Anno ab Urbe condita DCCX interfecto Iulio Cesare, Octauianus adolescens natus annos 
XUII patre Octauio Senatore genitus, maternum genus ab Enea per Iuliam familiam sortitus, 
Cesaris nepos, quem ille testamenti heredem reliquerat, idemque, qui postea Augustus 
est dictus, et rerum potitus Romam uenit, et Consul indolem suam bellis ciuilibus uouit, ut 
occisi sanguinem auunculi uindicaret. Nam bella quinque ciuilia gessit. Mutinense aduersus 
Marcum Antonium. Philippense aduersus Brutumet Cassium. Perusinam aduersus Lucium 
Antonium. Siculum aduersus Sextum Pompeium Gnei Pompei filium. Actiaticum aduersus 
Marcum Antonium. Antonium namque, qui Asiam et Orientem tenebat, repudiata 
sorore Cesari Octauiani, Cleopatram duxit uxorem, per quam cupiebat in urbe regnare: hic 
itaque, Cleopatra cogente, ingens bellum ciuile commouit: qui uictus a Cesare nauali pugna 
famosissima apud Actium (qui locus in Cypro est), fugit in Egyptum; et desperatis omnibus, 
cum omnes ad Cesarem Octauianum transirent, ipse se interemit. Cleopatra exornata, diuersis 
ornamentis ad Cesarem uenit, sperans illum, quemadmodum ceteros sua specie illicere. 
Sed illa se intra pudicitiam coarctans, ad eius concupiscentiam minime inflexit, eam mox custodiri 
mandauit. Que custodia elapsa in pretioso sepulchro iuxta Antonium se collocans, 
sibi aspidem admisit, et ueneno extincta est. Egyptus per Ottauianum imperio Romano adiuncta 
est. Octauianus itaque ciuilibus bellis toto orbe confectis, Romam rediit duodecimo 
anno, quo consul fuerat; atque ex eo rempublicam per quadraginta et IU annos solus optinuit. 
A quo tempore quidam primum annum Augusti monarchie supputant. Denique cum 
de Oriente cum maximis opibus, et pecuniarum abundantia uictor reuersus est, urbemque 
triplici triumpho ingressus, tunc primum Augustus, eo quod rempublicam auxerit, consalutatus 
est: atque ex tunc summam potestatem quam Greci monarchiam uocant adeptus est. Nullo 
quippe unquam tempore ante Cesarem Romana res tam effloruit: nam exceptis ciuilibus bellis, 
in quibus inuictus fuit, Romano adiecit imperio Egyptum, Syriam, atque Lybiam, Musulanos 
quoque, et Getulos, Hyspaniam, Aquitaniam, Retiam, Dalmatiam, sepe ante uictam, sed nunc 
penitus subactam, Guandalicos, et Talassos, omnesque Ponti maritimas ciuitates, Bosphorum 
quoque, et Ponti Cappadociam, Rodum, Siciliamque, Armeniam, et Parthiam, atque Galatiam, 
Scithi, et Indi, quibus ante Romanorum nomen incognitum fuerat, munera, et legatos ad 
eum miserunt, refuderuntque in Cesarem Alexandri Magni gloriam. Norici, Illirici, Pannonii, 
Moesii, Thraces, Daci, Sarmate, plurimique, et maximi Germanie populi ultra Renum, Danubiumque 
superati ab eo, uel pressi sunt. Susipetes, Theteros, Chattos, Marcomannos, Cheruscos. 
Seueuos et Sigambros aspero bello perdomuit. Toto igitur orbe Urbi subacto, Cesar 
Augustus ouans urbem ingressus omnia superiora populi Romani debita donanda, licterarum 
etiam monimentis abolitis censuit. Domini appellationem ut homo declinauit. In ipsis diebus 
fons olei largissimus de taberna meritoria per totam diem fluxit. Hora quoque circiter tertia 
repente liquido, ac puro serenoque die circulus ad speciem celestis arcus orbem solis adiit. 
</p> 


<p xml:id="g43.1-43.16" decls="#ocr"> 
 
Beda: 
Octauianus Cesar Augustus regnauit annis LUI et mensibus sex, a quo Augusti appellati 
reges Romanorum. Quorum XU uiuente Cleopatra, XLI postea uixit annos. Undecimo 
Augusti anno deficiente Iudea pontificum principatu, Herodes nil ad eum pertinens, utpote 
Antipatri Ascalonite, et matris Cipridis Arabice filius a Romanis Iudeorum suscepit principatum, 
quem tenuit annos XXUI qui ne ignobiles forte, et a Iudeorum semine argueretur 
extraneus, combussit libros omnes, quibus nobilitas gentis Iudee in templo seruabatur ascripta: 
ut deficientibus probamentis, et ipse ad hanc pertinere putaretur. Insuper etiam ut 
suam sobolem regio illorum generi commisceret, proiecta Doside femina hierosolymitana, 
quam priuatus acceperat uxorem, et nato ex ea filio Antipatro, sociat sibi Mariamnem filiam 
Alexandri, neptem Aristoboli fratris Hyrcani, qui ante eum rex et summus sacerdos erat 
Iudeorum. Hec quinque ei filios genuit, quorum duos Alexandrum et Aristobolum ipse necauit 
in Samaria. Nec mora, post etiam matrem illorum, qua nil carius nouerat, simili scelere 
peremit. E quibus Aristobolus Herodem ex Ueronice susceperat filium, quem in actibus 
apostolorum ab angelo percussum legimus. Hactenus qui uocabantur Lagide in Egypto 
regnauerunt annos ducentos nonaginta quinque. 
</p> 


<p xml:id="g43.17-43.17" decls="#ocr" rend="ghead1"> 
sexta etas. 
</p> 


<p xml:id="g43.18-44.9" decls="#ocr"> 
Sexta Etas ab aduentu Domini inchoatur, cum Dei uerbum caro factum est, transactis 
ab exordio mundi iuxta Hebreos, annis MMMCMLII, secundum septuaginta uero interpretes 
anni UDUIII. Iuxta Eusebium annis UCXCIX. Anno Cesaris augusti XLII. A morte uero 
Cleopatre, et Antonii, quando et Egyptus in prouinciam uersa est, anno XXUII Olimpiadis 
quidem CXCIII. Ab urbe autem condita anno DCCLII idest anno eo, quo, compressis per 
orbem terre gentium motibus, firmissimam uerissimamque pacem ordinatione Dei Cesar composuit, 
nasci dignatus est in terris Ihesus Christus filius Dei, suoque sextam mundi etatem 
consecrauit aduentu. In cuius ortu audientibus hominibus exultantes Angeli cecinerunt: 
Gloria in excelsis Deo, et in terra pax hominibus bone uoluntatis. Eodem quoque anno tunc 
primum idem Cesar census singularum ubique prouinciarum et censeri omnes homines iussit. 
 
Tunc igitur natus est Christus Romano censui statim ascriptus, ut natus est. Anno imperii 
augusti XLUII Herodes morbo intercutaneis eque et scatentibus toto corpore uulneribus, 
miserabiliter et digne moritur; pro quo substitutus ab Augusto filius eius Archelaus regnauit 
annis nouem, idest usque ad ipsius Augusti finem. Tunc enim non ferentibus ultra, sed accusantibus 
apud Augustum ferocitatem eius Iudeis, in Biennam Gallie urbem relegatur et 
ad comminuendam Iudaici regni potentiam, insolentiamque domandam, quattuor fratres eius 
pro eo sunt Tetrarche creati, Herodes Antipater Lisias et Philippus. Quorum Philippus et 
Herodes, qui Antipas prius nuncupabatur, etiam uiuente Archelao, Tetrarche fuerant ordinati. 
</p>


<p xml:id="g44.10-44.38" decls="#ocr"> 
Cesar 
autem tanto amore etiam apud Barbaros fuit, ut reges nonnulli in honorem eius 
conderent ciuitates, quas Cesareas uocarent: sicuti in Mauritania a rege Iuua et in Palestina, 
que nunc urbes clarissime sunt. Et multi reges ex regnis suis uenerunt, ut ei obsequerentur. 
Hic denique turbas, bella, simulatione execratus est: et nisi iustis de causis numquam genti 
cuiquam bellum induxit. Dicebat enim: imperatori bono quicquam minus quam temeritatem 
congruere; satisque celeriter fieri, quicquid commode geritur. Diligebat preterea Uirgilium, 
Flaccumque poetas. Erga ciues clementissime uersabatur. In amicis liberalissimus extitit, 
quorum precipui ob taciturnitatem et modestiam erant Agrippe. Rarus quidem ad percipiendas 
inimicitias, ad retinendas amicitias constantissimus, liberalibus studiis, presertim eloquientie 
in tantum incumbens, ut nullus pene laberetur dies, quo non legeret, scriberet, uel 
declamaret. Auxit, ornauitque Romam edificiis multis, isto glorians dicto: Urbem lateritiam 
reperi, marmoream relinquo. Fuit mitis, gratus, ciuilis animi, sed lepidi, toto corpore pulcher 
sed oculis magis, quam acies clarissimorum syderum modo, et tamquam solis radiorum 
uibrabat: nec tamen tantus uir uitiis caruit; fuit enim paululum impaciens leuiter iracundus, 
occulte inuidens, palam factiosus. Porro dominandi supra quam estimari potest cupidissimus, 
studiosus alee lusor. Cumque esset cibi, ac uini multum aliquotiens alacer sompni 
abstinens, seruiebat tamen libidini usque ad probrum uulgaris fame. Cumque esset luxurie 
seruiens, erat tamen eiusdem uitii seuerissimus ultor. Anno LXXXUII uite sue ingressus Nolam 
morbo interiit, cunctis uulgo clamantibus: Utinam aut non mesceretur aut non moreretur. 
Neque enim facile ullus eo, aut in bellis felicior fuit, aut in pace moderacior. Quadraginta 
quattuor annis, quibus solus gessit imperium, ciuilissime uixit. In cunctis liberalissimus, in 
amicos fidelissimus, quos tantis euexit honoribus, ut suo pene equaret fastigio, sub hoc pollebant 
sapientes insignes, Uirgilius, Salustius, Libius, Ortensius, Oratius, Athenodorus, Tharseus, 
et Sicius Alexandrinus. Imperauit autem Cesar Augustus annis LUI duodecim cum Antonio, 
quadraginta IU solus. Qui certe numquam Reipublice ad se potentiam traxisset, aut 
tamdiu ea potiretur, nisi magnis nature et studiorum bonis abundasset. Rempublicam beatissimam 
Tyberio successori reliquid, qui priuignus ei, mox gener, postremo adoptione filius 
fuerat; satisque prudens in armis, satisque; fortunatus ante sumptum imperium sub Augusto fuit, 
ut non immerito Reipublice dominatus ei committeretur MMMCMLXUII. 
</p> 


<p xml:id="g45.1-45.8" decls="#ocr"> 
 
Orosius: 
Anno ab Urbe condita DCCLXUII Tyberius Caesar priuignus Augusti, idest Libie uxoris 
sue filius imperium adeptus est, mansitque in eo annis XXIII. Huic inerat scientia licterarum 
multa, eloquia clara. Hic per semetipsum bella nulla gessit, sed per legatos quidem 
aliqua grauia: nisi quod aliquantis in locis precogniti ab eo cito gentium rumores comprimebantur. 
Ipse autem plurima imperii sui parte cum magna, et graui modestia reipublice 
prefuit, adeo ut quibusdam presidibus augenda prouinciis tributa suadentibus scripserit: boni 
pastori esse tondere pecus, non decoriare. 
</p> 


<p xml:id="g45.9-45.15" decls="#ocr"> 
Beda: 
Hic quosdam reges ad se per blanditiam euocatus nunquam remisit. In quibus Archelaum 
Cappadocem, cuius etiam regnum in prouincie formam redegit et maximam ciuitatem 
appellari nomine suo iussit, que Cesarea dicitur, cum Mazacha antea diceretur. Huius 
anno XII Pylatus Iudee procurator ab eodem dirigitur. Herodes Tetrarcha, qui Iudeorum 
principatum tenet annis XXIU in honorem Tyberii, et matris eius Libie, Tyberiadem condidit 
et Libiadem. MMMCMLXXXII. 
</p> 


<p xml:id="g45.16-45.23" decls="#ocr"> 
Anno imperii Tyberii XU. Dominus noster Iesus Christus post baptismum quod predicauit 
Ioannes, mundo regnum celorum predicando cepit annunciare, peractis a principio 
mundi secundum Hebreos annis, ut Eusebius in chronicis suis signat, quattuor milibus annotando 
quod XUI. Tyberii anno principium fuerit LXXI Iobelei secundum Hebreos. Quare 
autem nostra supputatio unde XX minus ponendos estimauerit annos, qui superiora libelli 
huius legerit, facile inueniet. Iuxta uero chronicam eandem, quam ipse Eusebius de utraque 
edictione, ut sibi uidebatur, composuit sunt anni quinque milia ducenti XXUIII. 
MMMCMLXXXUI. 
</p> 


<p xml:id="g45.24-45.30" decls="#ocr"> 
Anno octauo decimo imperii Tyberii Cesaris Dominus noster Iesus Christus Cruci 
assisus, mundum sua passione redemit, et predicaturi per Iudee regiones Apostoli, Iacobum

fratrem domini Hierusolymis ordinant episcopum, ordinant et septem diacones. Et lapidato 
Stephano ecclesia per regiones Iudee, et Samarie dispergitur. Agrippa cognomento Herodes 
filius Aristoboli, filii Herodis, accusator Herodis Tetrarche Romam profectus, a Tyberio 
in uincula coniicitur: ubi plurimos sibi asciuit ad amicitiam et maxime Germanici filium 
Gaium. Hactenus Beda. 
</p> 


<p xml:id="g45.31-46.22" decls="#ocr"> 
Orosius: 
Anno septimo decimo imperii Tyberii, cum dominus noster Iesus Christus uoluntarie 
 
se quidem tradidit passioni, sed impie a Iudeis apprehensus et patibulo affixus est maximo 
terremotu per orbem facto, saxa in montibus scissa, magnarumque urbium plurime partes plus 
solita concussione ceciderunt. Ad horam quoque diei sextam sol in totum obscuratus est, 
tetraque nox obducta terris est: usque adeo autem neque lunam lumini solis, neque nubes 
obstitisse manifestum est, ut XIU eadem die luna tota celi regione interiecta, longissime a conspectu 
solis aufuisse referatur. Ac postquam passus est Dominus Christus a mortuis resurrexit, 
et discipulos suos ad predicandum misit, Pilatus preses Palestine prouincie ad Tyberium 
imperatorem retulit de passione Christi et resurrectione, consequentibusque uirtutibus, 
que per se ipsum facte fuerant, uel per discipulos suos fiebant in nomine eius, et de eo quod 
certatim crescente plurimorum fide Deus crederetur. Tyberius cum suffragio magni fauoris 
retulit ad senatum ut Christus Deus haberetur. Senatus indignatione motus, cur non sibi prius 
secundum morem delatum esset, ut de suscipiendo cultu prius ipse decerneret, consecrationem 
Christi recusauit, edictoque constituit, exterminandos esse urbe Christianos; precipue 
cum et Seianus prefectus Tyberii suscipiende religioni obstinatissime contradiceret. Tyberius 
tamen edicto accusatoribus Christianorum mortem cominatus est. Sicque paulatim 
immutata est illa Tyberii Cesaris laudatissima modestia in penam contradictoris senatus atque 
ex mansuetissimo principe, seuissima bestia exarsit. Nam plurimos senatorum proscripsit, et 
ad mortem coegit, horum uix duos incolumes reliquid ceteros diuersis causis necauit. Uiginti 
sibi patricios uiros consilii causa elegerat; Seianum prefectum suum contradictorem, et 
filios suos, ac nepotes interfecit. Sicque factum est, ut qui spreuerant Christo rege saluari, 
rege Cesare punirentur. Iudeorum plerosque exilio relegauit. Eius imperii anno XXIII in 
Campania mortuus est; anno dominice incarnationis XXXUIII. 
</p> 


<p xml:id="g46.23-46.35" decls="#ocr"> 

Gaius cognomento Callicula filius Drusi priuigni Augusti et ipsius Tyberii nepos sceleratissimus, 
imperii summam adeptus est. Hic ingressus uiam suam nil umquam strenue gessit. 
Stupra sororibus intulit: ex una etiam natam filiam cognouit. Cum apud cunctos ingenti 
auaritia, libidine, et crudelitate seuiret, interfectus est in palatio, anno etatis sue tricesimo 
nono, imperii autem anno tertio mense X, die nono. Hic que Erodem Agrippam 
amicum suum uinculis liberatum, regem Iudee facit, qui manet in regno annis UII idest 
usque ad annum quartum Claudii. Quo ab angelo percusso, successit in regnum filius eius 
Agrippa et usque ad exterminium Iudeorum annis XXUI perseuerat. Herodes Tetrarcha, 
et ipse Gaii amicitiam petens, cogente Herodiade Romam uenit: sed accusatus ab Agrippa, 
etiam Tetrarchiam perdidit, fugiensque in Ispaniam cum Herodiade, merore periit. Pilatus 
autem, qui sententiam dampnationis in Christum dixerat, tantis irrogante Gaio angoribus 
coarctatus est, ut sua se manu perimeret: Matheus in Iudea predicans, eo tempore euangelium 
scripsit. 
</p> 


<p xml:id="g47.1-47.26" decls="#ocr"> 
 
Orosius: 
Anno urbis condite DCCXCI tertius ab Augusto Gaius Callicula regnare cepit mansitque 
in eo annis non plenis IU, homo omnium ante se flagitiosissimus, et qui uere dignus 
Romanis blasfemantibus, et Iudeis persecutoribus punitor adhibitus uideretur. Hic, ut breuiter 
magnitudinem crudelitatis exprimam, exclamasse fertur: utinam populus Romanus unam 
ceruicem haberet. Sepe etiam de conditione temporum suorum conquestus est, quod nullis 
calamitatibus publicis insignirentur. Hic siquidem magno et incredibili apparatu profectus 
querere hostem, quem tunc Romanum iamdudum sopitis omnibus non habebat, uiribus ociosis 
Germaniam, Galliamque percurrens, in ora Oceani ad prospectum Britannie restitit. Cumque 
ibi Minocinobellinum Britannorum regis filium, qui a patre pulsus, cum paucis oberrabat, 
in deditionem recepisset, deficiente belli materia, Romam rediit. Isdem autem diebus Iudei, 
qui iam tunc ob passionem Christi, meritis ubique cladibus exagitabantur, legatum ad Caesarem 
miserunt. Sed Callicula omnibus infestissimus, spreta eorum legatione, templum 
Hierusolymis omnesque Iudeorum sacras edes profanis sacrificiis Gentilium, ac statuit repleri 
simulacrisque imperauit, et se ibi ut Deum coli precepit. Pilatus autem preses, qui sententiam 
dampnationis in Christum dixerat, postquam plurimas seditiones in Hierusolymis excepit 
ac fecit, tantis, irrogante Gaio, angoribus coarctatus est, ut sua se transuerberans manu, malorum 
compendium mortis celeritate quefierit. Gaius Callicula libidinibus suis, etiam illud 
sceleris adiecit, ut sorores suas simul stupro pollueret, deinde exilio dampnauit. Qui postquam 
omnes simul exules iussit occidi; ipse autem a suis proditoribus occisus est. Duo libelli 
in secretis eius reperti sunt: quorum alteri pugio, alteri gladius pro signo nominis adscriptum 
erat: ambo lectissimorum uirorum utriusque ordinis, senatorii et equestris, nomina 
et notas continebant, morti destinatorum. Inuenta est et ingens archa uariorum uenenorum, 
quibus mox Claudio Cesare iubente demersis, infecta maria traduntur, non sine magno piscium 
exitio: quos enecatos per proxima litora passim estus eiecit. Quanta uero hominum 
multitudo morti preparata euasit, ex multitudine interfectorum piscium notum fuit. 
</p> 


<p xml:id="g47.27-47.27" decls="#ocr"> 
Anno dominice incarnationis XLIX. 
</p> 


<p xml:id="g47.28-48.7" decls="#ocr"> 
Claudius patruus Callicule imperauit annis XIII mensibus UII, diebus XXUIII. Petrus Apostolus 
cum prius Antiochenam fundasset ecclesiam, Romam pergit in exordio regni Claudii, 
ibique XXU annis cathedram tenet episcopalem, idest usque ad ultimum Neronis annum. 
Exinde Christiani Rome esse ceperunt. Marcus Euangelista quod Rome scripserat euangelium, 
Egipto, Petro mittente, predicat. Quarto Claudii anno fames grauissima, cuius Lucas meminit, 
facta est. Eodem anno ipse Britanniam adiens quam neque ante Iulium Cesarem, neque 
 
post eum quisquam attingere ausus fuerat, sine ullo prelio ac sanguine intra paucissimos dies 
plurimam insule partem in deditionem recepit; Orcadas etiam insulas Romano adiecit imperio, 
ac sexto quam profectus erat mense, Romam rediit. Nono regni sui anno Iudeos tumultuantes 
Roma expulit, quod et Lucas refert. Sequenti anno fames magna Romam corripit. 
Sub hoc enim sapientes erant Apollonius ex Tianensibus Italie Pithagoricus philosophus; 
ita ut hunc ipse quoque Phithagora, Philostratus, et alii acrioris ingenii fuisse describant. 
</p>

<p xml:id="g48.8-48.16" decls="#ocr">
Orosius: 
Anno 
ab Urbe condita DCCXCU Tyberius Claudius ab Augusto quartus Regnum adeptus 
est mansitque in eo annos XIU. Exordio regni eius Petrus apostolus Domini nostri Iesu 
Christi, Romam uenit et salutarem cunctis credentibus fidem, fideli uerbo docuit, potentissimisque 
uirtutibus approbauit. Quinto anno eiusdem Tyberii principatus, inter Theram et 
Thesariam, insula de profundo emicuit XXX stadiorum spatio extenta. Anno eius septimo 
sub procuratore Iudee Cumano in Hierusolymis tanta sedidio in diebus azymorum exorta est, 
ut in portarum exitu populo coarctato, triginta milia Iudeorum prostrata, et confusione suffocata 
referantur. Tyberius autem manifestis ueneni signis mortuus est anno uitae sue XLIU. 
</p> 


<p xml:id="g48.17-48.17" decls="#ocr"> 
Anno dominice incarnationis XLIU. 
</p> 


<p xml:id="g48.18-48.33" decls="#ocr"> 
Nero Callicula Gaii nepos annis XIII mensibus UII diebus XXUIII. Hic autem auunculo 
suo simillimus, Romanum imperium et deformauit, et minuit. Inusitate luxurie sumptuumque, 
ut qui exemplo Gaii Callicule frigidis et calidis lauaretur unguentis, hamis aureis aureisque 
retibus piscaretur, que a blattinis funibus extrahebantur. Infinitam senatus partem interfecit. 
Bonis omnibus hostis fuit. Tantoque se dedecori prostituit, ut cantaret et saltaret 
in cena citharetico habitu, uel tragico. Parricidia multa commisit, fratre, uxore, matre, ac 
Seneca magistro interfectis, urbem Romam incendit. In re militari nichil omnino ausus. 
Britanniam pene amisit et duo nobilissima sub eo oppida illic atque euersa sunt. Armeniam 
Parthi substulerunt legionesque Romanas sub iugo miserunt. Due tamen prouincie sub 
eo facte, Pontus Polemoniacus, concedente rege Polimene, et Alpes Coctie rege defuncto. 
Post hec Romane urbi execrabilis, ab omnibus destitutus, simul et a senatu hostis iudicatus; 
cumque quereretur ad penam, que pena talis erat, ut nudus per publicum ductus, furca capiti 
eius inserta, uirgis usque ad mortem cederetur, et ita precipitaretur saxo ligatus in flumine, 
e palatio fugiit, et in suburbano liberti sui, quod est inter Salariam, et Numentanam 
uiam, ad quartum urbis miliarium, sese interfecit; anno etatis sue XXXI imperii XIU atque in 
eo omnis Augusti familia comsumpta est. 
</p> 


<p xml:id="g49.1-49.9" decls="#ocr"> 
 
Beda: 
Huius secundo anno Festus Iudee procurator successit Felici, a quo Paulus Romam 
uinctus mittitur: et biennio in libera manens custodia, post hec ad predicandum mittitur: 
nec dum Nerone in tanta erumpente scelera, quanta de eo narrant hystorie. Iacobus frater 
Domini cum XXX annis Hierosolimitanam rexisset ecclesiam, septimo Neronis anno lapidatur 
a Iudeis, uindicantibus in illo, quod Paulum interficere nequiuerunt. Festo magistratui Iudee 
succedit Albinus. Albino Florus: cuius luxuriam et auaritiam ceteraque flagitia non ferentes 
Iudei contra Romanos rebellauerunt. Ad quos Uespasianus magister militie transmissus 
est, plurimas urbes Iudee cepit. 
</p> 


<p xml:id="g49.10-49.12" decls="#ocr"> 
Primus Nero super omnia scelera sua Christianos persequitur, quorum eximios Petrum 
cruce, Paulum gladio occidit. Sub hoc pollebant Rome poete Lucanus et Ouidius, satyrici 
Iuuenalis et Persius, Senecaque tragicus, Musonius atque Plutarchus philosophi. 
</p> 


<p xml:id="g49.13-50.2" decls="#ocr"> 
Orosius: 
Anno ab urbe DCCCUIII Nero Cesar ab Augusto quintus principatum adeptus est mansitque 
in eo annis non plenis XIU. Gaii Calicule auunculi sui erga uitia ac scelera sectator, 
immo transgressor, petulantiam, libidinem, luxuriam, auaritiam, crudelitatem, nullo non scelere 
exercuit; siquidem petulantia percitus omnia pene Ytalie Grecieque theatra perlustrans, 
assumpto etiam uarii uestitus dedecore, scenicos citharistas, tragicos, et aurigas, sepe sibi 
superasse uisus est. Libidinibus porro tantis exagitatus est, ut ne a matre quidem, uel sorore, 
ullaue consanguinitatis reuerentia abstinuisse referatur, uirum in uxorem duxerit, ipse a uiro 
uxor acceptus sit: luxurie uero tam effrenate fuit, ut retibus aureis piscaretur, que purpureis 
funibus extrahebantur, frigidis, et calidis lauaretur unguentis. Qui etiam numquam minus 
mille carrucis confecisse iter traditur. Denique urbis Rome incendium uoluptati sue 
spectaculum fecit; per sex dies, septemque noctes ciuitas ardens regios pauit aspectus; horrea 
quadro extructa lapide magneque ueterum insule, quas discurrens flamma adire non poterat, 
magnis machinis quondam ad externa bella preparatis labefacte atque inflammate sunt, ad monumentorum 
bustorumque diuersoria infelice plebe compulsa. Quod ipse ex altissima illa 
Mecenatica turri prospectans letusque flamme ut aiebat pulchritudine, tragico habitu Iliadem 
decantabat. Auaritie autem tam prerupte extitit, ut post hoc incendium urbis, quam se 
Augustus ex latericia marmoream reddidisse iactauerat, neminem ad reliquias rerum suarum 
adire permiserit; cuncta enim que flamme quoquo modo super fuerant, ipse abstulit. Centies 
centena milia sestertiorum auri, et argenti annuas ad expensas a senatu conferri sibi imperauit; 
plurimos senatorum, nulla existente causa, bonis priuauit: negotiatorum omnium sub 
uno die, tormentis quoque adhibitis, omnem censum penitus abstersit. Crudelitatis autem 
rabie ita efferatus est, ut plurimam senatus partem interfecerit. Equestrem ordinem penitus 
 
destituerit; matrem, fratrem, sororem, omnes cognatos, et propinquos ceteros fine hesitatione 
prostrauit, suumque magistrum Senecam ueneno necauit. 
</p> 


<p xml:id="g50.3-50.3" decls="#ocr" rend="ghead2"> 
Prima persecutio in Ecclesia. 
</p> 


<p xml:id="g50.4-50.6" decls="#ocr"> 
Iste primus Rome Christianos suppliciis et mortibus affecit, ac per omnes orbis prouincias 
pari persecutione excruciari edicto imperauit: ipsosque extyrpare conatus, beatissimos 
Christi apostolos Petrum cruce, Paulum gladio occidit. 
</p> 


<p xml:id="g50.7-51.5" decls="#ocr"> 
Hieronymus: 
Paulus siquidem ipse eodem anno, quo Dominus passus est, interfecto Stephano diaconorum 
maximo, ad Deum conuersus, Christum predicare cepit. Et post annos tres a conuersione 
sua uenit Hierusolymam uidere Petrum, mansitque cum eo diebus XU ut eius auctoritate 
fultus, libere posset uerbum Dei ecclesiis predicare. Deinde post annos XIU assumpto 
Barnaba, et Tito, iterum uenit Hierusolymam, deferens secum euangelium suum, quod intitulatur 
secundum Lucam, ut cum apostolis, maximeque cum Petro apostolorum principe suam 
conferret auctoritatem; sicque illorum auctoritate roboratus euangelium suum ecclesiis Dei 
per totum Illyricum Italiamque Gallias quoque et usque Hyspanias disseminauit. Sed priusquam 
in Hyspanias iret, Romam a Festo preside ductus est secundo imperii Neronis anno. 
Duodecimo autem eiusdem Neronis anno, secundo Romam uenit. Petrus uero apostolorum 
princeps filius Ioannis, postquam apostoli singulas ad predicandum sortiti sunt regiones, hic 
Antiochenam fundauit ecclesiam, ibique episcopus ordinatus sedit annos UII. Dehinc successore 
sibi in Antiochia ordinato, Romanam Ecclesiam suo decorauit episcopatu. In qua per 
XXU annos, et menses tres, a quarto uidelicet Claudii anno, usque ad ultimum Neronis annum 
residens, scripsit duas epistolas, que Canonice nominantur, et euangelium Marci; quia 
Marcus discipulus eius fuit, et filius de baptismo. euangeliorum quoque libri, quorum alius 
hebraicis, alius grecis, alius litteris latinis compositi fuerint, eius tamen sunt testimonio comprobati. 
Constituitque duos episcopos sibi adiutores, Linum, et Cletum, cum quibus ceteros 
episcopos ordinabat. Hic Marcum episcopum ordinans in Alexandriam misit, Apollinarem 
uero Rauennam. At uero Clementem successorem sibi constituit. Quem cum in cathedram 
collocaret, hoc ei decretum imposuit dicens: Trado tibi potestatem a Domino michi traditam 
ligandi, atque soluendi. Ligabis quod oportet, solues quod expedit, tamquam qui ad liquidum 
ecclesie regulas noueris: et tu in curis seculi deditus minime reperiaris. Tibi autem crimen 
impietatis est, studia, et sollicitudines suscipere secolares: ad hoc enim solum uocatus es, 
ut opportune, et sine intermissione doceas uerbum Dei. Et hinc ante pascha Domini quadragesimale 
 
ieiunium ecclesiis tradidit. Et ante natalem Domini tres ebdomadas, et quartam 
imperfectam ab omni christiano populo instituit uenerari in commemorationem primi, et secundi 
aduentus Domini nostri Iesu Christi, et ordinationes celebrauit per mensem decembris, 
quique uno die cum beato Paulo magistro gentium martyrio coronatur, post passionem 
Domini anno XXXUIII. Marcus autem obiit Alexandrie UIII Neronis anno. 
</p> 


<p xml:id="g51.6-51.10" decls="#ocr"> 
Orosius: 
Nero postquam Galbam in Hyspania imperatorem creatum ab exercitu cognouit, totus 
animo ac spe concidit. Cumque incredibilia perturbande, immo subruende reipublice mala 
moliretur, hostis a senatu pronunciatus et ignominiosissime a palatio fugiens ad quartum ab 
urbe lapidem sese interfecit, atque in eo omnis Cesarum familia consumpta est. 
</p> 


<p xml:id="g51.11-51.17" decls="#ocr"> 
Hieronymus: 
At uero beatus Clemens Spiritu sancto plenus, metuens, ne hec apostolica ordinatio posteris 
temporibus transiret in uitium, dum quidem hereditarium munus putantes, munus de 
Dei cogitarent electione, Linum, et Cletum priores sibi in episcopatu ante se coegit pontificari. 
Et sic Clemens primus est per Petri electionem, tertius uero per gradum. Linus itaque 
natione Tuscus, patre Herculano sedit annis XI. Hic ex precepto beati Petri constituit, ut 
mulier in ecclesiam, non nisi uelato capite introiret. 
</p> 


<p xml:id="g51.18-52.18" decls="#ocr"> 
Anno ab incarnatione Domini LXXI. Anno ab urbe condita DCCCXXIU. Galba apud 
Hyspanias usurpauit imperium, uir antiquissime nobilitatis. Nam priuata eius uita insignis 
fuerat militaribus et ciuilibus rebus: sepe consul sepe proconsul: frequenter dux grauissimis 
bellis. Qui mox ut Neronis mortem comperiens, Romam uenit, cumque omnes auaritia, 
segnitieque offenderet, et qui bonis initiis ad seueritatem propensior rueret; insidiis Othonis 
in foro Rome iugulatus est, imperii sui mense septimo, anno uero etatis sue LXXIII. Quo 
occiso simul cum Pisone nobili industrioque adoloscente, quem sibi in filium atque in regnum 
adoptauerat, Otho Rome, Uitellius in Germania, Uespasianus in Syria imperia rapuerunt. 
Igitur Otho materno genere nobilior, quam paterno, neutro tamen obscuro, in priuata uita 
mollis et Neronis familiaris, cum inter tumultus cedesque inuasisset imperium, bellum ciuile 
contra Uitellium molitus, cum tribus primum leuibus preliis, hoc est uno ad Alpes, alio 
circa Placentiam, tertio circa locum, quem Castoris uocant, contra Uitellianos duces congressus 
 
uictor extitisset, quarto apud Bebriacum prelio, cum animaduertisset suos uinci, quamuis ingentes 
copias ad bellum haberet, sponte sese interfecit; petentibus militibus, ne tam cito de 
belli desperaret euentu. Obiit autem XXXUIII etatis sue anno, imperii uero mense tertio. 
Uitellius familia honorata magis, quam nobili ortus; nam pater eius non admodum clare natus: 
tres tamen ordinarios gesserat consulatus, uictor Romam ueniens imperio potitus est. Ubi 
cum multa crudeliter ac nequiter ageret, graui seuitia notabilis, incredibili etiam ingluuie, ac 
uoracitatis appetitu: quippe de die in diem, sepe quarto uel quinto feratur epulatus. Notissima 
certe memorie cena in mandata est, in qua super ceteros sumptus duo milia piscium, 
et septem milia auium apposita traduntur postquam de Uespasiano comperit, primum deponere 
molitus est imperium, postea a quibusdam animatus, Sabinum Uespasiani fratrem nichil 
dum mali suspicantem, cum ceteris Flauianis in Capitolium compulit, succensoque templo 
et mixta simul flamma ruinaque omnes in unum pariter interitum ac tumulum dedit. Post 
deficiente in Uespesiani nomen exercitu suo destitutus, appropinquantibusque iam hostibus, 
trepidus cum se in quandam proximam palatio cellulam contruxisset, turpissime inde protractus, 
per uiam sacram nudus duceretur, passim fimum in os eius coniectantibus, in forum 
deductus, octauo, quo regnum presumpserat, mense, apud Gemonias scalas minutissimorum 
ictuum crebis compunctionibus excarnificatus, ac deinde unco tractus et in Tiberim mersus, 
etiam communi caruit sepultura. 
</p> 


<p xml:id="g52.19-52.27" decls="#ocr"> 
Anno dominice incarnationis LXXII et anno ab urbe condita DCCCXXU. Uespasianus 
huic successit. Hic apud Iudeam Palestine imperator ab exercitu appellatus et bellum 
Tito filio commendans, ipse Romam per Alexandriam imperator proficiscitur, qui secundo 
imperii eius anno Iudee regnum subuertit templumque solo strauit, post annos prime hedificationis 
MLXXXIX. Consumatumque hoc bellum annis IU duobus, aliis postea. Uespasianus 
autem obscure quidem natus, sed optimis comparatus, priuata uita illustris, qui 
inter alia magnorum opera, in priuata adhuc uita in Germaniam, ac deinde in Britanniam 
a Claudio missus, tricies et bis cum hoste conflixit: duas ualidissimas gentes, uiginti oppida, 
insulam Uectam Britannie proximam Romano adiecit imperio. 
</p> 


<p xml:id="g52.28-54.3" decls="#ocr"> 
Orosius: 
Iudei post passionem Christi destituti in totum gratia Dei, cum omnibus undique malis 
circumuenirentur, quibusdam in monte Carmelo seducti sortibus, que portenderent exortos a 
Iudea duces rerum potituros fore, in rebellionem exarserunt extinctisque Romanis presidiis 
legatum Syrie suppetias ferentem, rapta aquila, et cesis copiis, fugauerunt. Ad hos Uespasianus 
a Nerone missus Titum filium suum maiorem inter legatos habuit; nam multas et ualidas 
legiones secum in Syriam traiecit. Itaque cum Iudeos, multis eorum oppidis captis, in 
 
urbe Hierosolymorum precipue ob diem festum congregatos, obsidione clausisset, cognita Neronis 
morte, portatu plurimorum regum et ducum maxime Iosephi Iudeorum ducis sententia, 
qui captus, cum in uincula coniiceretur constantissime dixerat: continuo se ab eodem imperatore soluendum, imperium adeptus, relicto in castris ad procurationem obsidionis filio 
Tito, per Alexandriam profectus est Romam; sed cognita interfectione Uitellii, paulisper 
Alexandrie substitit. Titus uero magna ac diuturna obsidione Iudeos premens, machinis 
cunctisque bellicis molibus, non sine multorum sanguine, tandem muros ciuitatis irrupit. 
Sed ad expugnandam interioris templi munitionem quam reclusa multitudo magnorum ac locupletum 
tuebatur, maiore ui et mora opus fuit. Quod tamen postquam in potestatem redactum 
opere atque antiquitate suspexit, diu deliberauit utrum tanquam incitamentum hostium 
incenderet, an in testimonium reseruaret. Sed ecclesia Dei iam per totum orbem uberrime 
germinante, hoc tanquam effectum et uacuum nullique usui bono commodum arbitrio Dei 
auferendum fuit. Itaque Titus imperator ab exercitu pronunciatur, templum in Hierusolymis 
incendit: accidit quod a die conditionis primo usque ad diem euersionis annis MCII. Muros 
urbis uniuersos solo adequauit. DC milia Iudeorum eo bello interfecta, Cornelius et Suetonius 
referunt; Iosephus uero Iudeus, qui ei tunc bello prefuit et apud Uespasianum propter 
predictum imperium, ueniam gratiamque meruerat, scribit: undecies centena milia gladio et 
fame perisse, reliquias uero Iudeorum diuersis actas conditionibus, toto orbe uenditas atque 
dispersas: quorum numerus ad nonaginta milia hominum fuisse narratur. Uespasianus, et 
Titus imperatores magnificum agentes de Iudeis triumphum, urbem ingressi sunt, anno ab 
urbe condita DCCCXXU. Pulchrum et ignotum antea cunctis mortalibus inter CCCXX 
triumphos, qui a conditione urbis usque in id tempus acti erant, hoc spectaculum fuit. Qui 
continuo omnibus bellis, ac tumultibus domi forisque compressis, pacem totius orbis censuerunt. 
Iure enim idem honos ultioni passionis Domini impensus est, qui etiam natiuitati fuerat 
attributus. Uespasianus itaque Rome se in imperio moderatissime gessit. Pecunie autem 
non adeo auidus fuit, ut alicui eam iniuste auferret: et quamuis eam cum omni diligentia et 
prouisione colligeret; studiosissime tamen largiebatur, precipue indigentibus. Nec facile ante 
eum cuiusdam principis maior, est libertas comperta, uel iustior; qui tam placidissime lenitatis 
fuit, ut maiestatis quoque contra se reos non facile punierit; offensarum, et inimicitiarum 
causidicis, et philosophis in se dicta leuiter tulit, diligens coercitor fuit discipline 
militaris. Non solum autem Iudeam, uerum etiam Palestinam, Achaiam, Liciam, Rhodum, 
Bizantum, Samum, Thraciam quoque, Ciliciam, Commagene Romano subegit imperio; filios 
autem suos ita cognitos habuit, ut, cum multe contra eum coniurationes fierent, quas patefactas 
ingenti dissimulatione contempsit, in senatu dixerit, aut filios suos successores, aut neminem 
 
Post hec cum senatui populo, postremo cunctis amabilis ac iocundus esset, profluuio 
uentris extinctus est in uilla propria, circa Sabinos, annos agens etatis LXIX principatus sui 
anno nono die octauo. Beda scribit illum regnasse annis XI, mensis XI, dies XXII. 
</p> 


<p xml:id="g54.4-54.21" decls="#ocr"> 
Anno dominice incarnationis LXXXI et anno ab urbe condita DCCCXXUIII. Titus 
Uespasiani filius, segregatis a numero principum Othone et Uitellio, ab Augusto octauus, 
biennio et duobus mensibus post patrem regnauit, qui et Uespasianus est dictus, uir omnium 
uirtutum genere mirabilis, adeo ut amor et delicie humani generis diceretur. Fuit 
quippe eloquentissimus bellicosissimus, moderatissimus. In oppugnatione Hierusolymorum 
sub patre militans, duodecim propugnatores, duodecim sagittariorum ictibus occidit; suos 
omnes in tantum dilexit, ut nullum omnino interficeret. Conuictos aduersus se coniurationis 
dimisit, et in eodem familiaritate illos habuit, qua prius habuerat. Tante fuit largitatis, ut 
cum nulli quicquam negaret, et ab amicis propter hoc reprehenderetur, respondisse fertur: 
nullum debere ab Imperatore tristem discedere. Hic cum quadam die recordatus in cena 
fuisset, nulli se illo die quicquam prestitisse, dixit: Amici, hodie diem perdidi. Iste Rome 
amphiteatrum edificauit, et quinque milia ferarum in eius dedicatione occidit. Post hec in 
eadem uilla, qua et pater eius, morbo mortuus est; tantus autem, eo mortuo, luctus publicus 
fuit, ut omnes doluerint tamquam in propria orbitate. Huius autem imperii anno secundo, 
decedente Lino papa, Cletus natione Romanus, ex patre Emiliano pontificalem cathedram 
gubernandam suscepit, seditque annos IX mensem unum. Hic ordinauit XXU Titulos in urbe 
Roma, et hic martirio coronatus est et sepultus iuxta corpus beati Petri in Uaticano, ubi 
et Linus. 
</p> 


<p xml:id="g54.22-54.35" decls="#ocr"> 
Anni Domini LXXXIII. Anno ab urbe condita DCCCXXX. Domitianus frater Titi 
iunior, ab Augusto nonus, Neroni, aut Callicule similior quam patri, aut fratri, toto successit 
in regnum. Hic paulatim per XU annos, quibus regnauit, per omnes scelerum gradus excreuit. 
Primis namque annis moderatus imperio fuit, mox ad ingentia uitia prorupit, libidinis, iracundie, 
crudelitatis, auaritie. Tantum in se odia concitauit, ut merito patris nomen, et fratris 
aboleret. Superbia quoque effera in eo execrabilis fuit. Consobrinos suos interfecit, nobilissimos 
ex senatu inuidie simul ac prede causa alios palam interfecit, alios in exilium 
transmisit, ibique trucidari imperauit. Libidinis intemperantia quicquid cogitari potest fecit. 
Plurimas urbis edes, destructis populi Romani rebus, extruxit. Bellum aduersus Germanos et 
Dacos gessit, pari reipublice pernicie, cum in urbe ipse senatum populumque laniaret et 
foris male circumactum exercitum assidua hostes cede conficerent. Domitianus tamen prauissima 
elatus iactantia, sub nomine superatorum hostium, de extinctis in preliis Romanorum 
legionibus triumphauit. His in tantam suberbiam prolapsus fuit, ut Dominum sese ac Deum 
uocari, scribi, colique iusserit. 
</p> 


<p xml:id="g55.1-55.1" decls="#ocr" rend="ghead2"> 
 
Secunda persecutio in Ecclesia. 
</p> 


<p xml:id="g55.2-55.13" decls="#ocr"> 
Hic secundus post Neronem Christianos persequitur, sub quo Iohannes apostolus in 
Pathmos insulam exilio relegatus est, et Flauia Domitilla in insulam Pontianam ob fidei 
testimonium exiliatur. Qui et ipsum Iohannem apostolum in feruentis olei dolium iussit 
mergi, a quo omnino illesus exiuit. Domitianus quoque acerbitate tormentorum, et cruentissime 
questionis, exquiri genus Dauid inter Iudeos, atque interfici precepit. Cumque Domitianus 
exitiabilis ob scelera uniuersis exosus esset, suorum coniuratione in palatio interfectus 
est, anno etatis sue XXX imperii uero XU mense U cuius cadauer populari sandapila per uispelliones 
exportatum, atque ignominiosissime sepultum est. Cuius imperii anno octauo post 
Cletum Clemens natione Romanus, ex patre Faustino pontificalem cathedram gubernauit, seditque 
annos IX menses duos. Hic constituit canonem super eucharistia decantari, et ut Episcopus 
electione cleri, et laude plebis constitueretur. Hic sub Traiano deportatus exilio trans 
Ellespontum, marinis fluctibus pro Christi nomine immersus est. 
</p> 


<p xml:id="g55.14-55.22" decls="#ocr"> 
Anni Domini LXXXUIII et anno ab urbe condita DCCCXLUI quamuis Euthropius 
quingentesimum hunc annum esse scripserit: Nerua in priuata uita moderatus et strenuus, 
nobilitatis medie, senex admodum, imperator decimus ab Augusto creatus est. Equissimum 
se et utillimum reipublice prebuit: qui diuina prouisione consulens Traianum sibi adoptauit 
in regnum. Nerua siquidem primo edicto suo cunctos exules reuocauit. Unde et Ioannes 
apostolus hac indulgentia liberatus ad Ephesum rediit. Et quia concussam se absente per 
hereticos uidit ecclesie fidem, confestim hanc descriptam in euangelio suo uerbi Dei eternitatem 
stabiliuit. Nerua confectus morbo diem obiit, post annum et IU menses imperii 
sui: etatis uero sue anno LXXXI. 
</p> 


<p xml:id="g55.23-55.34" decls="#ocr"> 
Anni Domini XCIX et anno ab urbe condita DCCCLI. Traianus genere hispanus, 
cognomento Ulpius Crinitus, cuiusdem Consulis filius, undecimus ab Augusto apud 
Agrippinam Gallie urbem, insignia sumpsit imperii. Qui rem publicam ita administrauit, 
ut omnibus principibus merito preferatur, inusitate ciuilitatis et fortitudinis Romani enim 
imperii, quod ab Augusto defensum magis fuerat, quam nobiliter ampliatum; fines longe lateque 
diffudit. Germaniam trans Renum in pristinum statum reduxit. Daciam, et multas 
trans Danubium gentes subegit. Parthos recepit. Albanis regem dedit. Carduenos, et Marcomannos 
occupauit. Regiones trans Euphratem, et Tigrin sitas, prouincias fecit. Armeniam, 
Assiriam, Mesopotamiam, Seleuciam et Ethesifontem et Babyloniam uicit ac tenuit. Persidis 
regem statuit. Et usque ad Indie fines, et mare rubrum accessit. Arabiam postea in prouincie 
formam redegit. In mari rubro classem constituit, ut Indie fines deuastaret. Gloria 
militari, ciuilitate et moderatione ceteros superauit. 
</p> 


<p xml:id="g56.1-56.1" decls="#ocr" rend="ghead2"> 
 
Tertia persecutio in Ecclesia 
</p> 


<p xml:id="g56.2-57.17" decls="#ocr"> 
In persequendis sane Christianis errore deceptus, tertius a Nerone Traianus, cum passim 
repertos cogi ad sacrificandum ydolis, ac interfici precepisset, Plinii secundi, qui inter iudices 
persecutor datus erat, relatu admonitus, eos homines nichil contrarium Romanis legibus 
facere, rescriptis illico temperauit edictis. Hic ipse Plinius tunc orator et hystoricus insignis 
habebatur, cuius plurima ingenii opera extant. Pantheum Rome, quod Domitianus 
fecerat, fulmine crematur, cui nomen ob id indictum est, quod omnium deorum sit ipsa domus. 
Iudei per uniuersas partes seditionem mouentes, digna cede prosternuntur. Quo tempore 
Iohannes apostolus anno LXIX post passionem Domini, etatis autem sue XCUIII, Ephesi 
placida morte quieuit. Traiano aduersus Christianos persecutionem mouente, Simeon, qui 
et Simeon filius Cleophe, Hierusolymorum episcopus crucifigitur: et Ignatius Antiochie episcopus 
Romam perductus bestiis traditur. Anacletus natione grecus ex patre Antiocho, 
qui Clementi successerat, marytirio coronatus, et in Uaticano sepultus est. Hic constituit, 
ut non minus quam a tribus episcopis ordinaretur episcopus. Et ut ordinationes clericorum 
cunctis ordinibus palam fierent, presente plebe. Et ut inimici, uel suspecti non possint accusare 
presbyterum. Post hunc Euaristus natione Iudeus ex oppido Bethleem Romanum 
episcopatum rexit annis UII et mensibus X. Hic constituit ut UII diaconi essent in urbe 
Roma, qui custodirent papam propter stilum ueritatis, ne infestaretur a maleuolis, et semper 
parati essent ad obsequium prebendum, et in missarum solemniis, et in predicatione. Et 
hic martyrio coronatus, et in Uaticano sepultus est. Alexander natione Romanus ex patre 
Alexandro post hunc suscepit Ecclesiam, iuuenis quidem etate, sed senior moribus, seditque 
annos X mensibus UII. Hic in canone memoriam passionis Christi addidit, ubi dicit: qui 
pridie quam pateretur, usque mei memoriam facistis. Hic precepit, ut aqua uino misceretur 
in sacrificio, propter Christi unitatem et ecclesie, et oblatio ex azymo fieret, non ex fermento, 
propter Christi corporis ueritatem, et ut modica esset, dicens: Hec oblatio quanto potior, tanto 
pautior. Precepit etiam omnibus Dominicis diebus aquam cum sale exorcizari, et mixtam 
benedici, et ex ea populum aspergi, ad effugandas diabolicas insidias, et contrarias ualetudines. 
Et hic martyrio coronatus, et septimo ab urbe miliario uia Numentana sepelitur, 
 
Traianus autem Rome, et per prouincias equalem se omnibus exhibens, egrotantes libenter 
uisitans, amicos salutari causa frequentans, uel cum dies festos habuisset, conuiuia cum eisdem 
indiscreta uicissim habens, sepe in uehiculis eorum sedens, nullum ledens senatorum, nihil 
iniustum ad augendum fiscum agens; libertatis publice ac priuate, ditans omnes, et honoribus 
augens, quos sibi uel mediocri familiaritate cognouisset; in exequendo iure et exhibenda 
iustitia sepe uacans, operam cum omni diligentia dabat: leges discretus ordinans et 
ad hec peragenda uiros idoneos eligens, atque illustres instituebat: orbem terrarum hedificans 
immunitates ciuitatibus tribuens: fluminum transitus, ac itinera periculosa tuto, et salubri opere 
componens: nichil non tranquillum, nichil non placidum agens. Hoc ipsius fertur egregium. 
Amicis eum culpantibus, quod priuatum nimis, ac benignum se cunctis exhibebat, respondit: 
talem priuatis imperatorem esse oportet, quales sibi priuatos imperator optat habere. Post 
ingenti igitur gloria belli domique e Perside rediens apud Seleuciam Isaurie urbem profluuio 
uentris extinctus est. Obiit autem XUIII mensibus sex, dies XU solus omnium intra urbem 
sepultus est. Cuius ossa collata in urnam auream in foro, quod ipse edificauit, posita sunt 
sub columna, huius altitudo CXL pedes habet. Huius autem tantum memorie delatum est, 
ut usque ad Iustiniani tempora, et multo post, non aliter in senatu principibus acclamatum 
sit, nisi: Felicior eris Augusto Octauiano: melior eris imperatore Traiano. 
</p> 


<p xml:id="g57.18-57.18" decls="#ocr"> 
Anno ab incarnatione Domini CXUIII. 
</p> 


<p xml:id="g57.19-59.3" decls="#ocr"> 
Et anno ab urbe condita DCCCLXUII. Elius Adrianus consobrine Traiani filius, duodecimus 
ab Augusto principatum adeptus uno et XX annis imperauit. Hic quamuis prius 
errore deceptus, et inter quamplurimorum martyria Christianorum, quos ad sacrificandum 
ydolis compellebat, Eleutherium Ecane ciuitatis Apulie episcopum, Rome sibi presentari, 
uariisque tormentis interfici precepisset, postea per Quadratum discipulum apostolorum, et 
Aristiden Atheniensem uirum fide sapientiaque plenum, et per Serenum Granium legatum, 
 
libris de christiana religione compositis instructus, atque eruditus, precepit per epistolam, 
ut nemini liceret Christianos sine obiectu criminis aut probatione dampnare. Idemque
 
continuo, pater patrie ultra morem appellatur, et uxor eius Augusta. Adrianus rempublicam 
iustissimis legibus ordinauit. Orbem Romanum circumiit, multa hedificauit, facundissimus 
latino sermone, grecoque eruditissimus fuit. Idem in utraque lingua eruditissimus bibliothecam 
Athenis miri operis extruxit. Iudeos sane perturbatione scelerum suorum exagitatos, 
et Palestinam prouinciam depopulantes, ultima cede perdomuit, precepitque ne cui Iudeo 
introeundi Hierusolymam esset licentia, Christianis tantum ciuitate permissa, quam ipse in 
optimum statum, murorum extructione reparauit, et Eliam uocari de nomine suo precepit. 
Adrianus autem obiit in Campania maior sexagenario. Hierosolyme uero ex Gentibus primus 
constituitur episcopus Marcus, cessantibus his, qui fuerant ex Iudeis, qui sunt numero XU et 
fuerunt a passione Domini per annos ferme CUII. Per idem tempus rethores insignes erant, 
Faborinus, et Palemon, necnon et Herodes Atheniensis, et Marcus Bizantius. Tertio quoque 
anno imperii Adriani, decedente Alexandro urbis Rome episcopo, Xistus natione Romanus 
ex patre pastore sedit annos IX menses III. Hic constituit, ut ministeria sacrata non tangerentur, 
nisi ab altaris ministris, et ut corporale non fieret ex serico, nec tincto panno, 
sed de purissimo lino contexto: et ut nulla mulier uasa sancta et sacrata, uel pallam altaris 
auderet contingere. Constituit etiam, ut quicumque episcoporum uocatus fuisset ad sedem 
apostolicam, rediens ad parochiam suam, non susciperetur nisi cum literis pape ad salutationem 
plebis. Et hic martyrio coronatur et iacet in sepulchro, in quo requiescit Linus, 
et Cletus, Anacletus, et Euaristus: et tantorum martyrum altare solum sibi nomen uendicat 
Xisti. Thelesphorus natione grecus, et anachorita post hunc suscepit Ecclesiam, seditque 
annis XI mensibus II. Hic in missarum solemniis ympnum addidit angelicum. Et ante 
pascha Domini UII ebdomadibus omnem clerum ab esu carnium precepit abstinere. Et in 
natale Domini tres missas instituit celebrandas: primam in pullorum cantu, iam proximante 
media nocte, quando Christus in Bethleem nasci dignatus est. Secundam illuciscente aurora, 
quando Christus in cunabulis a pastoribus est adoratus. Tertiam ipsa hora diei tertia, quando 
illuxit nobis dies redemptionis nostre. Nam omni tempore ante hore tertium cursum nullus 
 
presumeret missas celebrare, qua hora Dominus noster Iesus Christus secundum euangelium 
Marci ascendit in crucem. Et hic martyrio coronatus, et sepultus cum fratribus suis in 
Uaticano. Quo tempore Aquila interpres habetur. 
</p> 


<p xml:id="g59.4-59.4" decls="#ocr"> 
Anno incarnationis Domini CXL. 
</p> 


<p xml:id="g59.5-60.4" decls="#ocr"> 
Et anno ab urbe condita DCCCLXXXUIII. Antoninus cognomento Pius, genere clarus, 
tertius decimus ab Augusto imperator creatus, cum filiis suis, Aurelio et Lucio XX plenis 
tribus regnauit annis, adeo tranquille et pie, ut merito Pius, et pater patrie nominatus sit. 
Uixitque ingenti honestate priuatus omnibus; et quamuis maior imperio, nulli tamen aceruus 
cunctis uero benignus. in re militari moderata gloria, defendere magis prouincias, quam ampliare 
studens: uiros equissimos ad ministrandam rempublicam querens: bonos honorabiliter 
habens: improbos sine aliqua acerbitate detestans, regibus amicis amabilis non minus, quam 
terribilis adeo ut barbarorum plurime nationes depositis armis ad eum controuersias suas, 
litesque deferrent, sententieque parerent. Hic ante imperium ditissimus, omnes suas opes 
stipendiis militum et circa amicos minuit, uerum erarium optimum reliquit unde et Pius 
propter clementiam dictus est. Hic apud Lorium uillam suam ad duodecimum lapidem, 
quod est miliario ab urbe duodecimo morbo correptus interiit, uite anno LXXUII. Imperii XIII. 
Huius tamen temporibus Ualentinus heresiarcha, et Cerdo magister Marcionis Romam uenerunt. 
Iustinus philosophus librum de christiana religione compositum Antonino tradidit, 
eumque benignum erga Christianos homines fecit. Qui non longe post suscitante persecutione 
Crescente cinico pro Christo sanguinem fudit. Anno primo Antonini Pii Higinius 
natione grecus ex philosopho de Athenis post Thellesphorum Romanam suscepit ecclesiam, 
seditque annos IU mensibus II. Hic clerum composuit et distribuit gradus, constituitque, 
ut unus patrinus, uel patrina suscipiat leuatum a fonte: similiter et in confirmationibus fiat, 
et in cathecumeno faciendo. Et hic martyrio coronatus, et sepultus est cum fratribus suis 
in Uaticano. Huic successit Pius natione italus ex patre Rufino. Huius temporibus fuere 
Rome due sacratissime uirgines, Potentiana et Praxedis. Sub huius episcopatu Hermes 
scripsit librum, qui dicitur Pastoris, in quo preceptum angeli continet, ut Pascha die Dominico 
celebretur, quod et ipse Pius episcopus constituit. Policarpus episcopus Ephesinus 
Ioannis apostoli discipulus Romam ueniens, multos ab heretica labe castigauit, qui Ualentini 
et Cerdonis fuerant doctrina corrupti. Sub hoc Arrianus philosophus nicomediensis pretor 
agnoscitur, nec non et Maximus Tyrius, Appollonius Stoicus Chalcedonius, Basilides Solphopolitanus. 
Isti etiam Magistri uerissimi Cesaris extiterunt. Criniscus Cinicus philosophus, 
 
et Herodianus grammaticus optimi pollebant. Pius autem Rome episcopus martyrio uitam 
finiuit et sepultus est cum fratribus suis. Anicetus natione Syrus ex patre Ioanne post hunc 
suscepit Ecclesiam. Hic precepit ut nullus clericus comam nutriret, secundum apostoli preceptum. 
Et in martirio coronatus est, et positus in Uaticano. 
</p> 


<p xml:id="g60.5-60.30" decls="#ocr"> 
Anno ab incarnatione Domini CLXII et anno ab urbe condita DCCCCX. Marcus Antonius 
Uerus cum Lucio Aurelio Commodo fratre quartus decimus ab Augusto regnum suscepit, 
mansitque in eo annis XUIIII. Hii primum equo iure imperium administrauerunt, cum 
usque ad id tempus singuli Augusti fuerint. Bellum contra Parthos, qui rebellauerunt, ammirabili 
uirtute et felicitate gesserunt, atque de eis triumpharunt. Persecutione orta in Asia 
Policarpus et Pionius fecere martyrium. In Gallia quoque plurimi gloriose pro Christo 
sanguinem fudere. Nec multo post uindex scelerum lues multas late prouincias, Italiam 
maxime, Romamque uastauit. Aurelius Commodus, dum cum fratre in uehiculo triumphali 
sederet, subito sanguine ictus, casu morbi, quem apoplexiam Greci uocant, suffocatus 
interiit. Defuncto Commodo fratre, Antoninus Uerus solus reipublice prefuit, quem mirari 
facilius, quam laudare oportet. Adeo enim tranquillissimus fuit, ut ab infantia quoque uultum 
nec ex gaudio, nec ex merore mutauerit. Ipse etiam non solum uite moribus, sed etiam 
eruditione philosophus. Hic cum omnia Rome equo iure egisset, ad nullam insolentiam 
elatus imperii fastigio, liberalitatis promptissime, prouincias ingenti benignitatis amore tractauit. 
Contra Germanos et Marcomannos, Quados, Glaucos, et Sarmatas pugnauit: quibus 
deuictis multique interfectis, ex eis ipse cum Commodo filio suo Antonino, que iam Cesarem 
fecerat, triumphauit. Ad huius belli sumptum, cum iam, erario exhausto, largitionis nullas 
haberet, ut militibus daret; neque indiceret prouincialibus, aut aliqui senatui aliquid uelle, 
instrumenta regii cultus in foro Traiani distrai iussit, uasa aurea, pocula christallina, et murenam 
uxoream, ac suam, aureas, et sericas uestes, et multa ornamenta gemmarum, pretiosorumque 
lapidum; horum itaque omnium per duos continuos menses uenditio facta est, multumque 
auri redactum. Post uictoriam tamen emptoribus pretia restituit. Qui autem reddere 
comparata noluerunt, molestus nulli fuit. In redditione munerum post uictoriam adeo magnificus 
fuit, ut centum simul leones exibuisse tradatur. Preteriti etiam temporis per omnes 
prouincias tributa donauit, omniaque fiscalium titulorum monimenta congesta in foro iussit 
incendi, seuerioresque leges nouis constitutionibus temperauit. 
</p> 


<p xml:id="g60.31-60.31" decls="#ocr" rend="ghead2"> 
Quarta persecutio in Ecclesia. 
</p> 


<p xml:id="g60.32-61.15" decls="#ocr"> 
Cuius autem precepto persecutiones Christianorum, quarta post Neronem uice, graues 
extiterunt, multique in eis sanctorum coronati sunt. Cessauere huius imperii anno UIII. Soter 
 
natione Campanus ex patre Concordio successit Aniceto, seditque annis nouem, mensibus sex. 
Hic constituit, ut legitima non habeatur uxor, nisi que a Sacerdote fuerit benedicta, et a 
parentibus tradita, et a paranymphis custodita. Et ut nulla monacha pallam sacratam contingeret, 
nec in ecclesia incensum poneret. Et hic martyrio uitam finiuit, et iacet in sepulchro 
cum fratribus suis. Eleutherius natione Grecus ex patre Habundio post hunc cathedram 
suscepit pontificalem. Hic iterum firmauit, ut nulla esca a Christianis repudiaretur, 
que rationalis, et humana esset. Et hic martyrio coronatus, et positus est ad fratres suos. 
Antonino imperatori Melitus Asianus Sardiensis episcopus apologeticum pro Christianis tradidit. 
Lucius Britannie rex, missa ad Eleutherium Rome episcopum epistola, ut Christianus 
efficeretur imperat. Apollinaris Asianus Ieropoli, et Dionysius Corynthi clarissimi habentur 
episcopi. Sub hoc Galienus genere Pergamus optimus medicus pollebat. Iulianus Rome 
leges promebat; Fronto rhetor, Aristides Smyrneus sophista, Oppianus poeta, Atticus Platonicus 
philosophus erant. Cum igitur Antoninus fortunatam rempublicam uirtute, et mansuetudine 
reddidisset, postremo in Pannonia constitutus, repentino morbo interiit. Tunc 
Catafricarum hereses exorte fuerunt. 
</p> 


<p xml:id="g61.16-62.6" decls="#ocr"> 
Anno ab incarnatione Domini CLXXXI, et anno ab urbe condita CMXXX Lucius 
Antonius Commodus ab Augusto quintus decimus patri successit in regnum, mansitque in eo 
annis XII. Hic nichil paternum habuit, nisi quod contra Germanos feliciter et ipse pugnauit. 
Ceterum per omnia, luxurie et obscenitatis dedecore deprauatus, nichil paterne uirtutis, et 
pietatis simile gessit. Gladiatoriis quoque armis sepissime in ludo pugnauit, et in amphitheatro 
feris se se frequenter obiecit; interfecit etiam quamplurimos senatores, maxime quos 
animaduertit, nobilitate, industriaque excellere; flagitia regis, pena urbis insequitur. Nam 
fulmine Capitolium, ex quo facta inflammatio, bibliothecam illam maiorum cura studioque 
compositam, edesque alias iuxta sitas, rapaci turbine concremauit. Deinde aliud incendium 
postea Rome exortum edem Ueste, et palatium, plurimamque urbis partem solo coequauit. 
Colossi capite sublato, sue imaginis caput ei iussit imponi. Septembrem mensem ad nomen 
suum trasferre conatus, ut Commodus diceretur, sed ab omnibus id postea execratum fuit. 
Panthenus philosophus ex stoicis tunc in diuino uerbo fulgebat. Commodus cunctis incommodus 
in domo Uestaliani subita morte strangulatus interiit, cum post patrem annis duodecim 
et mensibus septem imperasset. In tanta quippe omnium execratione fuit, ut hostis 
humani generis etiam mortuus iudicaretur. Huic successit Elius Pertinax grandeuus iam 
septuagenarius, qui cum prefecturam urbium ageret, ex senatusconsulto, imperare iussus, 
 
sextus decimus ab Augusto, sexto mense, quo regnare ceperat, pretorianorum militum sedicione, 
et Iuliani iurisperiti scelere, in palatio occisus est, qui nil habet hystorie. Iulianus 
Pertinace interfecto, inuasit imperium; uir nobilissimus, et iure peritissimus, qui sub diuo 
Adriano perpetuum composuit edictum Iulianus mox a Seuero apud Pontemmoluium bello 
ciuili uictus, et interfectus est septimo mense, postquam ceperat imperare. Ita inter Pertinacem, 
et Iulianum annus unus assumptus est. Theodocion interpres habetur. 
</p> 


<p xml:id="g62.7-62.20" decls="#ocr"> 
Anno ab incarnatione Domini CLXIU, et anno ab urbe condita CMXLIU Seuerus 
generus Afer Tripolitanus ab oppido Lepti, qui se ex nomine imperatoris, quem occisum 
ultus fuerat, Pertinacem uoluit appellari, septimus decimus ab Augusto, destitutum adeptus 
imperium XUII tenuit annis. Hic autem prius fisci aduocatus, mox militaris tribunus per 
multa deinde et uaria officia, atque honores, usque ad administrationem reipublice peruenit, 
solus omnium memoria, et antea et postea ex Africa imperator fuit. Parcus admodum, natura 
seuus, multis semper bellis lacessitus, fortissime quidem rempublicam, sed laboriosissime 
rexit; qui etiam preter bellicam gloriam, etiam ciuilibus studiis clarus fuit, et licteris doctus, 
philosophice scientie ad plenum instructus, Pascennium Nigrum, qui in Egipto, et Syria ad 
tyrannidem aspirauerat, apud Cizicum uicit, et interfecit. Sarmatas rebellare conantes ferro 
coercuit. Parthos uicit, Arabas, et Aziabenos superauit: ac multa in toto orbe Romano reparauit. 
Clemens Alexandrine ecclesie presbiter, et Panthenus stoicus philosophus, Narcissus 
Hierusolymorum episcopus, et Theophilus Cesariensis, Policarpus quoque, et Bachylus 
Asiane prouincie episcopi insignes habentur. 
</p> 


<p xml:id="g62.21-62.21" decls="#ocr" rend="ghead2"> 
Quinta persecutio in Ecclesia 
</p> 


<p xml:id="g62.22-63.16" decls="#ocr"> 
Seuerus quinta post Neronem persecutione Christianos excruciauit, et Leonidem patrem 
Origenis martyrio coronauit. Tunc Uictor natione Afer ex patre Felice tertius decimus 
Rome episcopus, postquam sedit annis decem, mensibus duobus, martyrio coronatur, et sepelitur 
cum fratribus suis. Hic autem datis late libellis constituit pascha die dominico 
celebrari, sicut predecessor eius Eleuther, a quarta decima luna primi mensis, usque in 
uigesimam primam. Cuius decretis fauens Theophilus Cesaree Palestine urbis episcopus, 
scripsit aduersus eos, qui quarta decima luna cum Iudeis pascha celebrabant, cum ceteris, 
qui in eodem concilio aderant episcopis sinodicam et ualde utilem epistolam. Zepherinus 
 
natione Romanus ex patre Habundio successit Uictori in episcopatu, seditque annis octo et 
mensibus septem. Hic constituit ut uasa altaris essent uitrea, nam antea erant lignea. Et 
hic martyrio coronatur, et ponitur ad collegas suos. Hanc profanam in Christianos et ecclesiam 
Dei presumptionem Seueri, celestis ultio e uestigio acta subsequitur. Nam continuo 
rapitur, uel potius detrahitur in Galliam Seuerus e Syria ad tertium ciuile bellum. Unum 
iam enim Rome aduersus Iulianum: aliud in Syria contra Pescennium gesserat, tertium Clodius 
Albinus Iuliani in occidendo Pertinace socius, qui se in Galliam Cesarem fecerat, suscitabat; 
cuius bello multum utriusque Romani sanguinis fusum est. Albinus tamen apud Lugdunum 
oppressus et interfectus est. Seuerus uictor in Britanniam defectu pene omnium sociorum 
trahitur, ubi magnis, grauibusque preliis sepe gestis, receptam partem insule a ceteris indomitis 
gentibus, uallu distinguendam putauit: et ut ab incursione barbarica faceret suos securos, 
magnam fossam, firmissimumque uallum crebris insuper turribus communitum per 
CXXXII millia passuum a mari ad mare duxit. Ibique apud Eburacum oppidum obiit anno 
septimodecimo sui regni. Reliquit duos filios, Bassianum, et Getam, quorum Geta hostis 
publicus iudicatus interiit; Bassianus a senatu, Antonini nomine assumto, regno potitus est. 
Quo tempore Symmachus interpres habetur. 
</p> 


<p xml:id="g63.17-63.26" decls="#ocr"> 
Anno ab incarnatione Domini CCXI et anno ab urbe condita CMLUII Aurelius Antonius 
Bassianus, idemque Caracalla Seueri filius, octauus decimus ab Augusto principatum 
adeptus est, mansitque in eo annis non plene septem. Patre asperior et minax, omnibus 
hominibus libidine intemperantior, qui etiam nouercam suam duxit uxorem; qui tamen lauacra, 
que Antoniana appellantur, opere fecit egregio. Preter hec, nil boni memorabile 
gessit. Hic contra Parthos bellum moliens, inter Edessam, et Carras ab hostibus circumuentus 
occisus est. Quo tempore Alexander episcopus Cappadocie cum desiderio locorum 
sanctorum Ierosolimam uenisset, uiuente adhuc Narcisso eiusdem urbis episcopo, persenilis 
etatis uir, et ipse ibi ordinatus est episcopus, Domino, ut id fieret, per reuelationem monente. 

Tertullianus Afer centurionis proconsularis filius omnium Ecclesiarum sermone celebratur. 
</p> 


<p xml:id="g63.27-64.3" decls="#ocr"> 
Item anno primo huius Antonini Caracalle, Calistus natione Romanus ex patre Domitio 
post Zepherinum episcopalem suscepit cathedram. Hic constituit ieiunium die sabbati ter in 
anno fieri, frumenti, uini, et olei secundum prophetiam. Ad hoc quoque iuxta quattuor anni 
tempora, quattuor indixit omni Ecclesie ieiunia, primum uernale, secundum estiuale, tertium 
autumpnale, quartum yemale; in quibus precepit etiam ordinationes fieri, quamquam nec 
ipse, nec alius quislibet Romanorum pontificum a beati Petri, usque ad Sancti Siluestri tempora, 
legitur celebrasse ordinationes, nisi in mense decembris. Hic item prohibuit, ut in 
accusatione presbyterorum infames, et suspecti, et inimici non suscipiantur: eos uero hereticos 
 
qui dicunt: sacerdotes post lapsum, si dignam egerint penitentiam, non posse ad pristinos redire 
honores. Sed et hic martyrio coronatus est, et sepultus in Cimiterio, quod suo nomine 
dicitur Calixti. 
</p> 


<p xml:id="g64.4-64.7" decls="#ocr"> 
Post Bassianum nonusdecimus ab Augusto filius, Macrinus, qui prefectus pretorio erat 
cum filio Diadumedo inuasit imperium. Hi facti imperatores nichil memorabile ex temporis 
breuitate gesserunt, nam emenso anno, continuo apud Archelaidem militari tumultu ambo 
pariter occisi sunt. Abgarus uir sanctus regnabat Edesse ut uult Africanus. 
</p> 


<p xml:id="g64.8-64.24" decls="#ocr"> 
Anno ab incarnatione Domini CCXXIII, et anno ab urbe condita CMLXX Marcus 
Aurelius Antoninus, qui Antonini Caracalle filius putabatur, uicesimus ab Augusto imperium 
adeptus, tenuit annis quattuor. Hic autem sacerdos Heliogabali templi, erat qui cum Romam 
ingenti militum et senatus expectatione uenisset, stupris et probris omnibus se contaminauit, 
impudicissime et obscenissime uixit, et nullam sui, nisi flagitiorum, totiusque obscenitatis 
infamem satis memoriam reliquit. Tumultu autem militari exorto, Rome ipse cum matre 
interfectus est. In Palestina Nicopolis, que prius Emmaus uocabatur, urbs condita est, 
legationis industriam pro ea suscipiente Iulio Africano scriptore temporum. Hyppolitus 
episcopus multorum conditor opusculorum, temporum canonem, que scripsit, hucusque perduxit. 
Quo tempore Urbanus papa, natione Romanus ex patre Pontiano post Callixtum 
ecclesie suscepit gubernacula. Hic precepit, ut omnia uasa ecclesiastica aurea uel argentea 
fierent, uel, si pauper esset ecclesia, stagnea. Hic primus instituit ut ecclesia susciperet 
predia, ex quorum reditibus clerici communiter uiuerent. Hic multos nobilium ad fidem 
Christi, et maryrium perduxit. Huius tempore extitit Cecilia uirgo prudentissima, que duos 
fratres Tyburtium, et Ualerianum ad coronas uocauit, que postquam domum suam beato 
Urbano ecclesiam tradidit dedicandam, in eadem, inclito martyrio, finiuit uitam. Tunc Sabellius 
oritur. 
</p> 


<p xml:id="g64.25-64.31" decls="#ocr"> 
Anno ab incarnatione Domini CCXXIII et anno ab urbe condita CMLXXIU Aurelius 
Alexander uigesimus primus ab Augusto, senatus, ac militum uoluntate imperator 
creatus, XIU annis digno equitatis preconio fuit. Hic in Mammeam matrem suam, quia 
Cristiana erat, unice pius fuit, et ob id omnibus amabilis, et quamplurimis benignus; qui 
expeditione in Persas facta, Xersem regem eorum maximo bello uictum interfecit. Ulpiano 
usus assessore summam sui moderationem reipublice exhibuit, sed militari tumultu apud Moguntiacum 
interfectus est. 
</p> 


<p xml:id="g65.1-65.12" decls="#ocr"> 
 
His autem diebus Origenes presbiter Alexandrie, immo doctor toto orbi clarus habetur, 
quem Mammea mater Alexandri audire curauit, et Antiochiam accitum summo honore 
habuit. Quo tempore Urbanus Rome episcopus martyrio uitam finiuit, et sepultus est cum 
fratribus suis. Huic successit Pontianus natione Romanus ex patre Calpurnio, seditque annis 
quinque mensibus sex. Qui iussu Alexandri in exilio damnatus in insula Sardinia, ibique 
pro Christi nomine martyr effectus, quieuit in pace. Cuius corpus Anterus, qui ei successit, 
detulit in Romam, et sepeliuit in cimiterio Calixti uia Appia. Antherus natione Grecus ex 
patre Romulo post hunc Romanam rexit ecclesiam, seditque annis undecim mense uno. Hic 
constituit, ut episcopi maxime utilitatis, uel necessitatis causa possint transferri de sede in 
sedem. Hic gestas Martyrum a notariis diligenter exquisiuit, et in ecclesiis recondidit legendas. 
Et hic martyrio coronatus est sub Maximino, et sepultus est cum collegis suis in 
cimiterio Calixti. 
</p> 


<p xml:id="g65.13-65.16" decls="#ocr"> 
Anno ab incarnatione Domini CCXXXUI et anno ab urbe condita CMLXXXUII 
Maximinus uigesimus secundus ab Augusto, ex corpore militari primus ad imperium accessit, 
sola militum uoluntate, cum nulla senatus intercessisset auctoritas, postquam bellum in Germania 
gesserat. 
</p> 


<p xml:id="g65.17-65.17" decls="#ocr" rend="ghead2"> 
sexta persecutio in ecclesia 
</p> 


<p xml:id="g65.18-65.21" decls="#ocr"> 
Mox imperator creatus persecutiones in Christianos sextus a Nerone exercuit: maxime 
propter Christianam Alexandriam, que successerat Mammee, matris eius familie: uel precipue 
propter Origenem presbyterum miserat. Hic autem tertio postquam regnauerat anno, a Pupieno 
interfectus, et persecutionis, et uite finem fecit. 
</p> 


<p xml:id="g65.22-65.27" decls="#ocr"> 
Post Antherum Fabianus natione Romanus ex patre Fabio Romanus episcopus factus 
est, seditque annis tredecim mensibus undecim. Hic constituit, ut omni anno in cena Domini 
Chrisma ab episcopo consecraretur, et uetus in ecclesiis concremaretur. Hic regiones 
diuisit septem diaconibus, qui a notariis gesta Martyrum in integro colligerent. Et hic martyrio 
uitam finiuit, et sepultus est ad catacumbas, Decio Cesare presidente sub Philippis 
christianis imperatoribus. 
</p> 


<p xml:id="g65.28-66.13" decls="#ocr"> 
Anno ab incarnatione Domini CCXXXIX et anno ab urbe condita CMXCI Gordianus
uicesimus tertius ab Augusto imperator creatus mansit in eo annis sex; quamuis 
cum eo duo alii Augusti essent creati obscurissimo genere, Pupienus uidelicet, et Albinus. 
Gordianus autem genere nobilis, cum consensu militum, cum proconsulatum Africe ageret, 
Maximino imperante, princeps fuit electus. Hic cum Romam uenisset, Pupienus et Albinus 
in palatio interfecti sunt, soli Gordiano imperio reseruato. Gordianus itaque admodum puer 
ad bellum Parthicum profecturus, Iani portas aperit. Igitur Gordianus ingentibus preliis aduersus 
Parthos prospere gestis, suorum fraude rediens super Euphratem interfectus est. 
His temporibus Iulius Africanus inter scriptores ecclesiasticos nobilis habebatur, sicut in 
cronicis, quas conscripsit Alexandrie, ipsemet refert. Origenes in Cesarea Palestine Theodorum, 
cognomento Gregorium, et Athenodorum adolescentulos fratres, Ponti postea nobilissimos 
episcopos, diuina philosophia imbuit. Sub hoc habebatur Porphyrius Plotini platonici 
philosophi auditor, Theopompus philosophus apud Cheroniam, et Nicanos sophista 
penes Athenam pollebat. 
</p> 


<p xml:id="g66.14-67.8" decls="#ocr"> 
Anno ab incarnatione Domini CCXLU et anno ab urbe condita CMXCUII Philippus 
uicesimus quartus ab Augusto, statim occiso Gordiano, imperator circa Euphraten 
creatus, Philippum filium suum consortem regni fecit, exercitumque ex Syria incolumen ad 
Italiam reduxit, mansitque in ea annis septem. Hic primus imperator omnium Christianus 
fuit, ac post tertium imperii eius annum, millesimus a conditione Rome annus expletus est. 
Ita magnificis ludis augustissimus omnium preteritorum hic natalis annus a Christiano imperatore 
celebratus est. Nec dubium est, quin Philippus huius tante deuotionis gloriam et 
honorem ad Christum, et ecclesiam reportaret, quando ascensum in capitolium, immolatasque 
ex more hostias nullus auctor ostendit. Ambo tamen Philippi, quamuis diuersis locis 

tumultu militari, et Decii fraude interfecti sunt. E quibus iunior Philippus adeo seueri 
animi fuit, ut nullius cuiusquam commento solui potuerit, patremque ludis secularibus concinnantem 
uultu annotauerit auersato. Origenes aduersus quemdam Epicurum philosophum, 
qui contra Christianos libros conscripserat octo uoluminibus respondit: qui, ut breuiter 
dicam, tantum scribendi sedulus fuit, ut Ieronymus quodam loco plusquam sex milia 
librorum eius se legisse commemoret. His quoque diebus, Decio iam Cesare existente, 
Cornelius natione Romanus ex patre Castino, post Fabianum suscepit episcopatum, seditque 
annis duobus mensibus duobus. Hic sacerdotibus concessit pro recta fide iurare. Huius tempore 
corpora apostolorum Petri et Pauli ab orientalibus uiris noctu furata sunt: quo facto 
terremotus tantum Romanam concussit ciuitatem, ut pene omnes mori cogitarent. Sicque factum 
est, ut omnes tam pagani, quam Christiani, tam uiri, quam mulieres, tam paruuli, quam 
senes ita unanimiter prompta uoluntate eos persequerentur, ut diceres totam urbem demigrare. 
Sed Dei nutu, ita factum est, ut et sanctorum corpora Rome cum honore reportata sunt et 
uiri religiosi, qui hoc amore pietatis fecerant, a cruciatu et morte Dei misericordia liberati 
sint. Sanctorum corpora per annum apud catacumbas inhumata iacuere. Interea ex precepto 
Decii Cesaris sub Philippis christianis imperatoribus, et totius senatus consulto concessum 
 
est Romano pontifici, ceterisque christianis libere ad sepulturas Apostolorum faciendas insudare, 
et ad id faciendum data sunt eis de fisco reipublice adiutoria. Primum quidem beati 
Pauli corpus leuatum de catacumba suscepit papa Cornelius, et sepeliuit una cum Lucina 
in predio eiusdem, uia Ostiensi, ad latus, ubi decollatus est. Beati uero Petri corpus accepit 
prefatus Episcopus, et posuit iuxta locum, ubi crucifixus est, inter corpora sanctorum episcoporum 
in templo Apollinis in monte aureo Uaticani Palatii Neroniani. Hic idem Cornelius 
post iussu Decii imperatoris effecti exilio Centumcellis damnatus est et martyrio uitam 
tiniuit. Quo tempore Antonius monachus claruit. 
</p> 


<p xml:id="g67.9-67.12" decls="#ocr"> 
Anno Domini CCLII et anno ab urbe condita millesimo quarto Decius a Pannonia inferiori, 
Budalie natus, ciuilis belli, quod in Gallia motum fuerat, incentor et repressor, occisis 
Philippis, uicesimus quintus ab Augusto, simul cum filio suo, quem Cesarem fecit, inuasit 
imperium tenuitque annis tribus. 
</p> 


<p xml:id="g67.13-67.13" decls="#ocr" rend="ghead2"> 
Septima persecutio in Ecclesia.
</p> 


<p xml:id="g67.14-67.18" decls="#ocr"> 
Idemque continuo ad persequendum, interficiendosque Christianos, septimus post Neronem 
feralia dispersit edicta, plurimosque sanctorum ad coronas Christi de suis cruciatibus 
misit. Hic in medio barbarorum sinu interfectus est, filius autem eius gurgite paludis submersus 
est, ita ut nec cadauer eius potuerit inueniri. Digno damnatus iudicio qui persecutionem 
in Christianos mouens, beatum Laurentium leuitam et martyrem extinxit. 
</p> 


<p xml:id="g67.19-68.2" decls="#ocr"> 
Beda: 
Decius regnauit annis duobus mensibus sex. Hic cum Philippos patrem et filium interfecisset, 
ob eorum odium rabido furore persecutionem in Christianos mouit, in qua Fauianus 
in urbe Roma martyrio coronatur, post quem beatus Cornelius martyrio coronatur. 
Cui successit Lucius natione Romanus ex patre Porphyrio, seditque annis tribus mensibus 
duobus. Hic precepit, ut duo presbyteri, et tres diaconi in omni loco episcopum non defererent, 
propter testimonium ecclesiasticum. Qui postquam de exilio reuersus est, capite 
truncatus, positus est cum collegis suis episcopis. Stephanus natione Romanus ex patre 
Iulio post hunc curam suscepit episcopalem. Hic constituit, ut sacerdotes, et leuite uasis 
et uestibus sacris in usu cotidiano non utantur, nisi in ecclesia tantum. Et hic decollatus 
est ex precepto Decii intra missarum solempnia, quando communicabat, cum duodecim presbyteris 
 
et septem Diaconibus, et decem et septem clericis, et in eodem loco ad Catacumbas 
sepultus est. 
</p> 


<p xml:id="g68.3-68.8" decls="#ocr"> 
Xistus natione Grecus ex philosopho post hunc intrepidus accessit ad pontificatum, seditque 
anno uno mensibus decem. Hic non metuens principum minas, nec Imperialia precepta, 
dixit ad clerum suum: fratres et commilitones audistis precepta seua uulgari! uidete, 
nemo metuat terrores. Tunc commendans thesauros ecclesie beato Laurentio, ipse tentus, et 
catenatus ante templum Martis ductus, et in eo loco decollatus est cum Felicissimo et Agapito 
et sepultus in cemeterio Calixti. 
</p> 


<p xml:id="g68.9-68.14" decls="#ocr"> 
Cui Dionisius ex monacho successit, seditque annis duobus mensibus tribus. Hic constituit 
in urbe Rome presbyteros in titulis singulis singulos propter penitentiam suscipiendos, 
et propter baptisma, et parochias diuisit. Interea Alexander Ierosolimorum episcopus apud 
Cesaream Palestine interficitur. Quidam autem uolunt Decium non solum imperii sui 
tempore, uerum sub quibusdam aliis ante se regnantibus, propter crudelitatem, quam in Christianos 
exagitabat, Cesar, ad id sequendum fuisse. 
</p> 


<p xml:id="g68.15-68.19" decls="#ocr"> 
Post interitum Decii, mox Gallus et Uolusianus filius eius imperatores creati sunt. Sub 
his Emilianus in Moesia res nouas molitus est. Ad quem opprimendum cum ambo profecti 
essent, inter Danubium amnem interfecti sunt, non completo biennio. Hi nihil omnino clarum 
fecerunt: sola pestilencia et morbis atque egritudinibus notus eorum principatus fuit. Emilianus 
obscurissime natus, obscurius imperauit; siquidem Maurus fuerat ac tertio mense extinctus est. 
</p> 


<p xml:id="g68.20-68.27" decls="#ocr"> 
Beda: 
Gallus cum Uolusiano filio regnauit annis duobus, mensibus quattuor. Huius imperii 
tempus Dionysius Alexandrie episcopus ita meminit: At ne Gallus quidem Decii malum aut 
uidere potuit, aut cauere: sed in eundem offensionis lapidem impegit: cuius cum regnum 
in initio floreret, et cuncta ex sententia ei crederent, sanctos uiros, qui pro pace eius regni 
Deo summo supplicabant, persecutus est, cum quibus et prosperitatem suam fugauit, et pacem. 
Origenes septuagesimo etatis sue anno nondum ad integrum impleto defunctus et in urbe 
Tyri sepultus est. 
</p> 


<p xml:id="g68.28-68.31" decls="#ocr"> 
Anno ab incarnatione Domini CCLUII et anno ab urbe condita MX, duo imperatores, 
uicesimo septimo post Augustum loco, creati sunt. Ualerianus in Grecia ab exercitu Augustus 
appellatus. Rome autem a Senatu Gallienus Cesar creatus, mansitque Gallienus in 
regno infeliciter annis quindecim, respirante Christianorum persecutione a Decio facta. 
</p> 


<p xml:id="g68.32-68.32" decls="#ocr" rend="ghead2"> 
Octaua persecutio in Ecclesia.
</p> 


<p xml:id="g68.33-69.35" decls="#ocr"> 
Ualerianus siquidem mox ut arripuit imperium octauus a Nerone adigi per tormenta 
Christianos ad idolatriam, abnegantesque eam, interfici iussit, fuso per omnem Romanam solitudinem 
 
sanguine sanctorum. Ualerianus illico nefarii auctor edicti, a Sapore Persarum 
rege captus, imperator populi Romani ignominiosus, apud Persas seruitute consenuit, ac infamis 
officii continua, donec uixit, damnatione sortitus, ut ipse adclinis humi regem semper 
ascensurum in equum non manu sua, sed dorso attolleret. Et Gallienus quidem tam preclaro 
Dei iudicio territus, tanquam misero college permotus exemplo, pacem ecclesie tepidam 
restituit. Sed non compensat iniurie, ultionisque mensuram unius impii quamuis perpetua, 
et supra modum abominanda captiuitas: contra tot milia excruciata sanctorum, iustorum sanguis 
ad Deum clamans, in eadem se terra, ubi fusus est, uindicari rogat. Non enim de solo 
constitutore precepti iustum supplicii iudicium flagitabatur, sed etiam executores, delatores, 
accusatores, spectatores, ac iudices, postremo omnes, qui iniustissime crudelitati uel tacita 
uoluntate assentiebantur, quia Deus secretorum cognitor est, quorum maxima per omnes prouincias 
pars hominum uersabatur, eadem ultionis plaga corripi iustum erat. Soluuntur repente 
undique, permissu Dei, ad hoc circumposite, relicteque gentes, laxatisque habenis in 
omnes Romanorum fines inuehuntur Germani ex Alpibus Rhetia, totaque Italia penetrata, 
Rauennam usque peruagantes, etiam in Italiam transierunt, Grecia, Macedonia, Pontus, et 
Asia Gothorum inundatione deletur. Nam Dacia trans Danubium in perpetuum aufertur; 
Quadi, et Sarmate Pannonias depopulantur; Germani ulteriores abrasa potiuntur Yspania; 
Parthi Mesopotamiam auferunt, Syriamque conradunt. Et ne qui forte Romani corporis ad 
hanc dilacerationem cessaret, conspirant intrinsecus tyranni, consurgunt bella ciuilia, funditur 
ubique sanguis Romanorum, Romanis barbarisque seuientibus: sed cito ira Dei in misericordia 
uertitur. Igitur primus Genuus qui purpuram imperii sumpserat, apud Nitriam occiditur. 
Postumus obscurissime natus inuasit tyrannidem, multo quidem reipublice commodo, nam 
per decem annos ingenti uirtute ac moderatione usus et dominantes hostes expulit et perditas 
prouincias in pristinam faciem reformauit; qui seditione militum interfectus est. Emilianus 
apud Maguntiam, cum res nouas moliretur, oppressus est. Post mortem Postumii Marius 
uilissimus opifex purpuram sumpsit, et secunda imperii die interfectus est. Deinde Uictorinus 
a Gallis ultro creatus uir strenuissimus, sed cum esset nimie libidinis, et matrimonia 
aliena corrumpens, a centenario quodam dolum machinante, Agrippine occisus est, imperii 
sui anno secundo. Huic successit Tetricius senator, qui tunc Aquitaniam honore presidis 
administrans, absens a militibus imperator creatus est, et apud Burdigalem purpuram sumpsit, 
multasque seditiones militum pertulit. At uero in Oriente per Odenathum quemdam collecta 
agresti manu, Perse uicti sunt ac repulsi, defensata Syria, recepta Mesopotamia, et usque ad 
Ctesifontem rusticani Syrie cum Odenatho suo uincendo uenerunt. Gallienus autem cum rempublicam 
deseruisset, ac Mediolani libidinibus inseruiret, fraude Aureliani ducis sui occisus 
est imperii sui anno nono. 
</p> 


<p xml:id="g70.1-70.19" decls="#ocr"> 
 
Beda: 
Ualerianus cum filio Galieno regnauit annis quindecim. Hic in Christianos persecutione 
commota, statim a Sapore rege Persarum capitur, ibique luminibus orbatus, seruitute miserabili 
consenescit. Unde Galienus tam claro Dei iudicio territus, pacem Ecclesiis reddidit; 
sed ob meritum tamen uel proprie libidinis, uel paterne impietatis, innumera barbaris 
assurgentibus, Romani regni detrimenta sustinuit. Hac persecutione Ciprianus Cartaginensis 
episcopus, cuius doctissima extant opuscula, martyrio coronatur; cuius uite et passionis 
uolumen egregium reliquit Pontius diaconus eius, qui usque ad diem passionis eius cum 
ipso exilium sustinuit. Theodorus autem, cuius supra meminimus, cognomento Gregorius 
Neocesaree Ponti episcopus, magna uirtutum gloria claret, e quibus unum est, quod ut ecclesie 
faciende locus sufficeret, montem precibus mouet, et alias trasfert. Quo tempore 
Dionysius Romae episcopus martyrio coronatur, et sepelitur cum fratribus suis. Felix natione 
Romanus ex patre Constantio, post hunc episcopus effectus est, seditque annis quattuor, 
mensibus tribus. Hic constituit super reliquias Martirum missas celebrari, et hic martirio 
coronatus est, et sepultus in Cimiterio Pretextati. Marcus natione Romanus post hunc suscepit 
episcopatum. Hic constituit, ut nullus episcopus, uel sacerdos, etiam si maioris scientie 
et probitatis sit, anteponat se prius quam ipse, ordinato. Et hic solus de tantorum numero 
pontificum, martyrium euasit, et requiescit in ecclesia, in qua prius presbyter ordinatus fuerat, 
quae usque hodie ecclesia sancti Marci dicitur in media Roma, in regione, que dicitur Pinus. 
</p> 


<p xml:id="g70.20-70.32" decls="#ocr"> 
Anno Domini CCLXUII et anno ab urbe condita MXXU Claudius uicesimus octauus 
ab Augusto a militibus electus, et a senatu appellatus Augustus, imperium sumpsit, et per 
annum unum, et menses nouem feliciter tenuit. Hic statim Gothos iam per annos quindecim 
Illyricum, Macedoniamque uastantes, bello adhortus, incredibili eos strage deleuit. Cum 
Alamannis haud procul a lacu Uenaco in sylua, que Linguona dicitur, dimicans, tantam multitudinem 
fudit, ut egre pars dimidia superfuerit; ob que clypeus ei aureus, et in Capitolio 
statua ei aurea collocata est. Sed priusquam biennium imperii expleret, apud Syrmium morbo 
correptus interiit. Tunc Marcion disertissimus Antiochene ecclesie presbyter, qui in eadem 
urbe rhetoricam docuerat, aduersus Paulum de Samusathe qui Antiochie episcopus dogmatizabat, 
Christum communis nature hominem tantum fuisse, accipientibus notariis disputauit, 
qui dialogus usque hodie extat. Claudio mortuo, Quintillus frater eius ab exercitu cum 
consensu senatus imperator electus est, uir quidem unice moderationis, et ciuilitatis, et solus 
fratri preferendus, septimo imperii die interfectus est. 
</p> 


<p xml:id="g71.1-71.17" decls="#ocr"> 
 
Anno ab incarnatione Domini CCLXXIII et anno ab urbe condita MXXUIII Aureliani 
XXIX ab Augusto imperium adeptus, quinque annis ac sex mensibus tenuit, uir industria 
militari excellentissimus, in bello potens; animi tamen immodici, et ad crudelitatem 
propensiors, qui expeditione in Danubium suscepta, Gothos magnis preliis profligauit, dicionemque 
Romanam antiquis terminis statuit. Inde in Orientem conuersus, Zenobiam, que 
occiso Odenatho marito suo, Syriam receptam sibi uendicauit, magis prelii terrore, quam 
prelio, in potestatem redegit. Tetricum in Gallia minime sufficientem sustinere seditiones 
militum suorum, scribentemque etiam eidem Aureliano: Eripe me his, inuicte, malis ac per 
hoc proditorem exercitus sui sine labore superauit. Sic orientis et aquilonis receptor, magna 
gloria triumphauit, precedentibusque currum Tetrico et Zenobia. Hic urbem Romam muris 
firmioribus cinxit, honoribus ualidioribus sepsit, templum Soli hedificauit, in quo infinitum 
auri, gemmarumque constituit. Porcine carnis usum populo instituit. Iste primus apud Romanos 
coronam capiti imposuit, et uestimenta habuit cum auro et gemmis, quod adhuc Romani 
in consuetudine non habuerant. Plurimos nobiles capite dampnauit, seuus, et sanguinarius, 
ac necessarius magis in quibusdam, quam in nullo amabilis imperator; trux omni 
tempore, etiam filii sororis interfector, discipline tamen militaris, et morum magna ex parte 
correptor. 
</p> 


<p xml:id="g71.18-71.18" decls="#ocr" rend="ghead2"> 
Nona persecutio in Ecclesia.
</p> 


<p xml:id="g71.19-71.26" decls="#ocr"> 
Nouissime cum aduersus Christianos persecutionem nonus a Nerone monens decerneret, 
fulmen ante eum magno pauore circumstantium ruit, ac non multo post a militibus 
occisus est, itineris medio inter Constantinopolim, et Eracliam, strate ueteris loco, quod 
Cenoforum appellatur. Sub hoc aiunt pollere Philostratum Atheniensem ystoriographum, 
et Longinum. Eutichianus natione Tuscus ex patre Marino, post Marcus Romanus dictus 
est episcopus, seditque anno uno mense uno. Hic constituit fruges super altare tantum fabe 
et uue benedici. Hic temporibus suis TRECENTUM QUADRAGINTA DUOS martires manibus suis 
sepeliuit. Et hic martirio coronatur, et sepelitur cum fratribus suis in cimiterio Calixti. 
</p> 


<p xml:id="g71.27-72.3" decls="#ocr"> 
Anno ab incarnatione Domini CCLXXUIII, et anno ab urbe condita MXXXII Tacitus 
tricesimus ab Augusto imperium adeptus, uir egregie moderationis, et reipublice regende 
idoneus; nichil tamen ostendere potuit, quia sexto mense regni sui occisus est in Ponto. 
Post quem Florianus parem regni sortem ferens, tertio demum mense apud Tharsum interfectus 
est, nec quicquam memorie dignum fecit. Anatolius natione Alexandrinus Laodicee 
Syrie episcopus, philosophorum disciplinis eruditus, plurimo sermone celebratur; cuius ingenii 
 
magnitudo de libro, quem supra pascha composuit, et decem libris arithmetice institutionis, 
potest apertissime cognosci. Insana Manicheorum heresis his temporibus oritur a quodam 
Persigena, nomine Manes. 
</p> 


<p xml:id="g72.4-72.13" decls="#ocr"> 
Anno ab incarnatione Domini CCLXXIX et anno ab urbe condita MXXXIII Probus 
uir illustris gloria militari ad administrationem reipublice accessit, tenuitque imperium annis 
sex et mensibus quattuor. Hic Gallias iam dudum a Barbaris occupatas, per multa et grauia 
bella deletis tandem hostibus ad perfectum liberauit. Bella deinde ciuilia, equidem sanguine 
plurimo duo gessit, unum in oriente, quo Saturninum tyrannide subnixum oppressit et cepit; 
aliud, quo Proculum, et Bonosum apud Agrippinam magnis preliis superatos interfecit. Gallis, 
et Pannoniis apud Sirmium quoque et Mesiam uineas conseri iussit, et Prouincialibus colendas 
dedit. Hic cum innumera bella gessisset, pace patrata, dixit: Breui milites necessarios 
non futuros; uir acer, strenuus, iustus, et qui Aurelianum equaret gloria militari; morum 
autem ciuilitate superaret. Interfectus est apud Sirmium tumultu militari in turri ferrata. 
</p> 


<p xml:id="g72.14-72.19" decls="#ocr"> 
Beda: 
Secundo huius anno, ut in chronicis Eusebii legitur, iuxta Antiochenos CCCXXU anni 
iuxta Tyrios CDII iuxta Laodicenos CCCXXIU, iuxta Edessenos DLXXXUIII, iuxta Ascalonitas 
CCCLXXX, secundum Hebreos initium LXXXUI, Iobelei, quo significat annos quattuor milia CCL, 
Archelaus Mesopotamie episcopus librum disputationis sue, quam habuit aduersus Manicheum 
exeuntem de Perside Syro sermone composuit, qui translatus a Grecis habetur a multis. 
</p> 


<p xml:id="g72.20-73.6" decls="#ocr"> 
Anno ab incarnatione Domini CCLXXXU et anno ab urbe condita MXXXUIII Carus 
Narbonensis TRICESIMUS SECUNDUS ab Augusto suscepit imperium, ac biennio tenuit, qui dum 
filios suos Carinum, et Numerianum consortes regni effecisset, bellum aduersus Sarmatas 
gessit, sed nunciato Persarum tumultu, ad orientem profectus est; res contra Parthos nobiles 
egit, ipsosque prelio fudit, urbes Coelenen et Ctesifontem nobilissimas cepit, et cum 
castra super Tigridem haberet, fulmine ictus interiit. Numerianus filius eius, quem secum 
Cesarem ad Persas duxerat, adolescens egregie indolis, cum oculorum dolore correptus in 
lectulu ueheretur, fraude Apri soceri sui impulsus et interfectus est. Interea Carinus, quem 
Cesarem ad Parthos proficiscens Carus in Illyrico, Gallia, et Italia reliquerat, omnibus se 
sceleribus inquinauit, plurimos innoxios, fictis criminibus occidit, matrimonia nobilia corrupit, 
condiscipulis quoque, qui eum in auditorio uerbi fatigatione taxauerant, perniciosus fuit, atque 
omnibus hominibus inuisus, non post multum a Diocletiano difficili bello et maximo labore 
apud Margum superatus; ac propter flagitia sua penam dedit uite. Gaius, natione Dalmata, 
ex genere Diocletiani, ex patre Gaio, post Euthichianum urbis Rome episcopum suscepit 
cathedram, seditque annis undecim mensibus quattuor. Hic constituit, ut ordines in ecclesia 
sic ascenderent, ut esset hostiarius, lector, exorcista, accolytus, subdiaconus, diaconus, presbyter, 
et exinde episcopus ordinaretur. Hic fugiens persecutionem Diocletiani in cryptis 
 
habitando per annos nouem, ab eodem Dioclitiano martyrio coronatur. Marcellinus, natione 
Romanus, ex patre Proiecto, post hunc in Romanum eligitur episcopum seditque annis 
octo, mensibus quattuor. Pierius presbyter Alexandrie, sub Theodone episcopo tunc florentissime 
populos docuit et tantam sermonis diuersorumque tractatuum, qui usque hodie 
extant, inuenit elegantiam, ut Origenes iunior uocaretur; uir mire parsimonie, paupertatis 
appetitor, qui post persecutionem, omni tempore uite sue Rome uersatus est. 
</p> 


<p xml:id="g73.7-74.20" decls="#ocr"> 
Anno ab incarnatione Domini CCLXXXUII, et anno ab urbe condita MXLI Diocletianus 
TRICESIMUS TERTIUS ab Augusto, ab exercitu imperator electus, XX annis in imperio fuit; uir 
Dalmatia oriundus, et obscurissime natus, adeo ut a nonnullis cuiusdam senatoris libertinus 
fuisse credatur. Is primum militibus in concione iurauit. Numerianum nullo suo dolo interfectum; 
ut autem potestatis copiam habuit, Aprum interfectorem Numeriani manu sua 
interfecit. Dehinc postquam Carinum superauit, cum in Gallia Amandus, et Elianus collecta 
rusticanorum manu, quos Uacandas uocabant, perniciosos tumultus excitauissent, Maximianum, 
cognomento Herculium, Cesarem fecit, misitque in Gallias, qui facile agrestium hominum 
imperitiam, et confusam manum militari uirtute compescuit. Deinde Carausius quidam genere 
infimus, sed consilio, et manu promptus, qui seuere militie famam fuerat consecutus, cum 
ad obseruanda Oceani litora, que tunc Franci, et Saxones infestabant plus in perniciem, quam 
in profectu reipublice ageret, ereptam predonibus predam nulla ex parte restituendo dominis, 
sed sibi soli uendicando, accendit suspicionem, quia ipsos quoque hostes ad incursandos fines 
artifici negligentia permitteret: quamobrem a Maximiano iussus occidi, purpuram sumpsit, ac 
Britannos occupauit. Igitur per omnes Romanorum fines subitarum turbationum strages concrepuerunt, 
Carausio in Britannia rebellante, Achilleo in Egypto, cum et Africam Quinquegentiani 
infestarent. Narseus autem rex Persarum orientem bello premeret. Hoc periculo 
Diocletianus permotus, Maximianum Herculeum ex Cesare fecit Augustum, Constantium uero 
et Maximianum Galerium Cesares legit; quorum quidem Constantius nepos Claudii per filias 
esse traditur. Constantius Herculei Maximiani priuignam, Theodoram nomine, accepit 
uxorem, ex qua sex filios fratres Constantini habuit Galerius autem filiam Diocletiani, Ualeriam 
nomine, accepit uxorem. Carausius Brittannia sibi per septem annos fortissime uendicata, 
tandem fraude Alecti socii sui interfectus est. Alectus postea ereptam Carausio insulam 
per triennium tenuit; quem Asclepiodotus prefectus pretorii oppressit, Brittanniamque 
post decem annos recepit. Constantius uero Cesar in Gallia primo prelio ab Alamannis 
profligato exercitu suo, uix ipse subreptus est; secundo autem secuta est satis secunda uictoria; 
nam paucis horis sexaginta millia Alamannorum cesa referuntur. At Maximianus 
Augustus Quinquegentianos in Africa domuit. Diocletianus autem Achilleum obsessum per 
 
octo menses, apud Alexandriam direptioni dedit, Egyptum totam proscriptionibus, cedibusque 
fedauit. Preterea Galerius Maximianus, cum duobus iam preliis aduersus Narseum conflixisset, 
tertia inter Gallinicum, et Carras congressus, et uictus, amissis copiis ad Diocletianum 
refugit: a quo arrogantissime susceptus est, ita ut per U milia passuum purpuratus ante 
uehiculum eius cucurrisse referatur. Uerum hac contumelia, quasi cote ad uirtutem usus est, 
mox per Illyricum, et Mesiam undique copias contraxit, Narseum magnis consiliis, uiribusque 
superauit. Extinctis Persarum copiis, ipsoque Narseo in fugam coacto, castra eius inuasit, 
uxores, sorores, liberosque cepit, immensam uim gaze Persice diripuit, captiuos, quamplurimos 
Persarum nobilium abduxit; reuersus in Mesopotamiam ouans regressus a Diocletiano 
plurimo honore susceptus est; postea per eosdem duces strenue aduersus Carpos, Basternasque 
pugnatum est. Sarmatas deinde uicerunt; quorum copiosissimam captiuam multitudinem 
per Romanorum finium dispersere presidia. Diocletianus quippe moderatus callide 
fuit, sagax, et admodum subtilis ingenii, et qui seueritate sua alienam inuidiam uellet explere; 
diligentissimus tamen, et solertissimus princeps. In imperio Romano primus regie consuetudinis 
forma magis, quam Romane libertatis inheserat, et adorari se iussit, cum antea cuncti 
salutarentur. Ornamenta auri atque gemmarum uestibus, calceamentisque indidit, nam prius 
imperii insigne in clamide purpurea tantum fuerat, reliqua communia. Herculius autem 
propalam ferus, uir ad omnem asperitatem, seuitiamque procliuis, inuidus, incommodus, ciuilitatis 
penitus expers, asperitatem suam uultus horrore significans: hic nature sue indulgens, 
Dioclitiano in omnibus senioribus consiliis obsecutus. 
</p> 


<p xml:id="g74.21-74.21" decls="#ocr" rend="ghead2"> 
Decima persecutio in Ecclesia.
</p> 


<p xml:id="g74.22-75.19" decls="#ocr"> 
Interea Diocletianus in oriente anno nonodecimo eius imperii et Maximianus in occidente 
uastari ecclesias, affligi, interficique Christianos decimo post Neronem loco ceperunt, 
que persecutionibus fere omnibus anteactis diuturnior, atque immanior fuit; nam per decem 
annos incendiis ecclesia, libris quoque exustis, proscriptionibus innocentum, martyrum cedibus, 
incessabiliter acta est. Hec persecutio tam crudelis, et crebra fuit, ut intra unum 
mensem decem et septem milia martyrum pro Christo passi inueniantur. Quo tempore 
Marcellinus papa territus simul ex quorumdam suasu, et propter acceptam pecuniam a Dioclitiano 
deceptus turificauit idolis; quamobrem conuenere episcopi Rome ex diuersis prouinciis, 
non penis, non exiliis, non ipso mortis discrimine pauefacti, numero centum quindecim, 
qui cum lacrymis et gemitu celebrantes Concilium, sciscitabant cum reuerentia episcopum, si 
 
ita res se haberet, ut fama retulerat. Marcellinus uero rem omnem feriatim, confessus est, 
et se reum esse professus est, adiciens etiam se paratum obedire quicquid illi sibi uoluissent 
imponere. Ad hec absit, ut summus pontifex ab aliquo iudicetur; negasti tu, negauit et 
Petrus magister tuus. Et quis Apostolorum ausus fuit eum exinde iudicare? Sed egressus 
foras fleuit amare. Tu igitur in sinu tuo collige causam tuam, tuo proprio ore te iudica. 
Audiens hec Marcellinus: ob scelus, inquit, et Idolatriam, quod infelix commisi, iudico me deponendum, 
anathematizo etiam quicumque corpus meum tradiderit sepulture; et accepto puluere 
flens posuit super caput suum, et dixit: heu me auarum, me corrupit aurum, et non possum in 
sacerdotio manere. Sicque pergens ad Diocletianum, et grauissimis eum uerbis exasperans, 
ultro se professus christianum, cum Claudio et Quirino et Antonino capitalem accepit sententiam. 
Cuius corpus per trigintaquinque dies iacuit inhumatum; noctu uero apparuit apostolorum 
princeps in uisione Marcello sacerdoti, qui post eum episcopus effectus est, dicens: 
Marcelle dormis? at ille: quis es Domine? et ille: Ego sum princeps apostolorum magister tuus, 
et adiecit: Marcelle corpus meum, quod inhumatum est quare non sepelis? at ille: Domine corpus 
tuum digno cum honore sepultum est. Et ille: Corpus Marcellini fratris mei, qui pro Christo 
sanguinem fudit quare non sepelis? Non legisti in euangelio sententiam Domini dicentis: 
omnis, qui se humiliat, exaltabitur? multum se humiliauit, qui indignum sepultura se iudicauit. 
Uade ergo, et sepeli eum iuxta me, ut quos non separauit martyrium, quosque iustificauit Dei 
gratia, non diuidat sepultura. Sicque factum est et sepultus est secus pedes beati Petri. 
</p> 


<p xml:id="g75.20-76.28" decls="#ocr"> 
Marcellus natione Romanus, ex patre Benedicto, post hunc leuatur episcopus. Hic fecit 
cimitera uia  Salaria, et uiginti quinque titulos constituit in urbe Roma, et dioceses propter 
baptismum, et penitentiam multorum, qui conuertebantur ex paganis, et propter sepulturas 
martyrum. Huius temporibus uenerabilis matrona Lucina ecclesiam Christi rerum suarum 
fecit heredem. Quod audiens Diocletianus, dampnauit eam proscriptione, et iussit ut Marcellus 
episcopus dampnaretur in domo eiusdem matrone ad custodiendum animalia publica, 
et per quinque annos compedibus ligatus in eodem martyrio perdurans, per epistolas parochias 
diuidebat. Postea uero christiana religione crescente, domus catabuli in pulcherrimam 
ecclesiam translata est, que usque hodie sancti Marcelli nomine titulatur. Passus est ea tempestate 
beatus Mauritius cum una Cristianorum legione apud Rodanum; passus est Pamphilius 
Eusebii Cesariensis episcopi necessarius, cuius uitam ipse tribus libris comprehendit; 
passi sunt et duodecim fratres, ac beatus Marcus Ecane urbis episcopus, Sergius 
quoque, et Bacchus, Cosmas, et Damianus, et alii quamplures, innumerabilesque per innumera 
terrarum loca. Secundo persecutionis anno, Diocletianus ab inuito exegit Maximiano, 
ut simul purpuram, imperiumque deponerent, ac iunioribus in rempublicam substitutis, ipsi 
 
in priuato otio consenescerent. Itaque sub uno die Diocletianus Nicomedie, Maximianus 
Mediolani potestatem imperii simul, cultumque deposuerunt. Attamen cepta semel persecutio 
usque ad septimum Constantini annum per decem annos feruere non cessat. Diocletianus 
priuatus in uilla, que haud procul a Salona est, preclaro otio senuit, qui dum ab 
Herculeo, atque Galerio ad recipiendum imperium rogaretur, tanquam pestem aliquam detestans, 
in hunc modum respondit: Utinam si Salone possetis uiuere, olera manibus uestris magis 
institui, quam istud temtandum iudicaretis. Galerius itaque Maximianus et Constantius 
Augusti, primi Romanum imperium in duas partes determinauerunt; ita ut Galerius Illyricum, 
Asiam, et orientem; Constantius uero Italiam, Africam, Ispaniam, et Gallias optineret. Sed 
Constantius uir tranquillissimus, Gallia tantum Ispaniaque contentus, Galerio ceteras partes 
concessit. Constantius quidem uir egregius, et summe mansuetudinis, ac prestantissime ciuilitatis, 
diuitiis prouincialium, ac priuatorum studens, fisci commoda non admodum affectans, 
dicensque melius esse publicas opes a priuatis seruari, quam intra unum claustrum teneri. 
Qui adeo modici cultus sibi curam reseruabat, ut priuatorum aliquando indumentum gereret, 
atque in amicorum uehiculis sederet. Aliquando etiam dum feriatis diebus cum amicis epulandum 
esset, priuatorum ei argento petito triclinia decorarentur. Hic omnino amabilis, ac 
uenerabilis Gallis fuit, precipue quod Diocletiani suspectam prudentiam, et Maximiani sanguinariam 
potestatem, imperio, eius euaserunt. Galerius autem uir prone moderationis, et 
egregius rei militaris, cum Italiam quoque, sinente Constantio, ad administrationem sibi accessisse 
sentiret: Cesares duos creauit, Maximinum, quem orienti prefecit, et Seuerum cui 
Italiam dedit: ipse in Illyrico commoratus. Constantius uero sextodecimo imperii sui anno 
in Britania, Eboraci diem obiit. Qui Constantinum filium ex obscuriore Helene concubine 
matrimonio sibi natum, ex uite sue tempore ad imperium tulit. Tertio itaque persecutionis 
anno, quo et Constantius obiit, Maximinus magis quam Seuerus maleficia et stupra 
Christianorum persecutionibus accumulat. Quo tempore Eusebius natione Grecus ex medico, 
post Marcellum Romanam rexit ecclesiam annis duobus mense uno. Huius temporibus 
inuenta est crux Domini nostri Ihesu Christi U nonas madii: et baptizatus est Iudas, qui et 
Quiriacus uocatur. Qui etiam Eusebius martyrio coronatur, et sepultus est cum fratribus suis. 
</p> 


<p xml:id="g76.29-76.34" decls="#ocr"> 
Melciades natione Afer huic successit in episcopatu, seditque annis tribus mensibus 
septem. Hic constituit, ut nulla ratione die dominico, aut QUINTA feria ieiunium quis de 
fidelibus ageret. Et hic martyrio coronatus est, et appositus ad fratres suos. Passus est 
ea tempestate Petrus Alexandrinus episcopus, cum plurimis Egypti episcopis. Lucianus 
quoque uir moribus, et continentia, et eruditione precipuus, Antiochenus presbiter passus 
est et Thimotheus Rome, et quamplures alii per diuersa loca. 
</p> 


<p xml:id="g77.1-77.10" decls="#ocr"> 
 
Anni Domini CCCUIII Constantinus Constantii ex obscuriore matrimonio Helene filius, 
et in loco patris exoptatissimus ac moderator, in Britannia effectus imperator est, regnauitque 
annis XXX mensibus X. Ab anno autem persecutionis quarto, Maxentius Herculii Maximiani 
filius Rome Augustus appellatur. Licinius Dacia oriundus, Constantie sororis Constantini 
uir, Carmunti imperator creatus. Ita respublica tunc sub nouis quattuor principibus 
fuit: Constantino, et Masentio filiis Augustorum Licinio autem, et Maximino hominibus 
nouis. Deinde quinto persecutionis anno, inter Constantinum, et Maxentium bellum ciuile 
exortum est. Maxentius sepe multis preliis fastigatus, ultime ad pontem Moluium uictus, 
et interfectus est. Maximinus persecutionis incentor, executorque infestissimus, apud Tharsum, 
dum ciuile bellum contra Licinium disponit, interit. 
</p> 


<p xml:id="g77.11-78.21" decls="#ocr"> 
Ieronimus: 
Siluester natione Romanus ex patre Rufino, post Melciadem Romanam gubernauit ecclesiam, 
seditque annis XXIII mensibus IX. Hic persecutionem Constantini primo fugiens, exilio 
fuit in monte Sirapti: et postmodum rediens cum gloria, baptizauit eundem Constantinum 
Augustum. Sed quia de eius baptismo uaria scripture pronunciant, dicendum mihi uidetur, 
quid diuerse scripture sentiant, et cui magis fides sit adhibenda. In decretali epistola Eusebii, 
sicut ipso narrante cognouimus, legimus, eundem principem post uictoriam Scitharum, 
qui transmeato Danubio Tracias uastauerant, uenisse Romam, et ab Eusebio episcopo Romano 
cathecizatum, quamuis in multis codicibus, uitio scriptorum reperiatur, eundem a prefato pontifice 
baptizatum: quod falsum satis euidenter apparet. Quis enim, tanto principe baptizato, 
auderet christianis necem inferre? Et ipsum Romanum pontificem Melciadem nomine iugulare? 
et cuius erat Tarquinius, nisi Romani imperatoris prefectus, qui Timotheum christianissimum 
uariis tormentis interemit, et Siluestrum eiusdem Timothei hospitem carcerali mancipauit 
custodia? et cuius persecutiones fugiens Siluester episcopum in montem Sirapti latebram 
fouebat? Quia uero regius animus implicitus curis per multa distenditur, a beato Eusebio 
cathecizatus distulit baptismum, quod postea, fauente gratia, reuelatione apostolorum 
commonitus, occasione recuperande salutis a beato susciperet Siluestro. Et ita hoc esse indubitanter 
catholica credit ecclesia. Illud uero, quod in historia ecclesiastica tripartita legitur; 
eumque usque ad mortem distulisse baptisma, et in Nicea ciuitate in Arriana fide baptizatum, 
mirabiliter abhorret a uero. Quis enim nisi mente captus crediderit, tantum uirum, 
sub quo Nicena Sinodus trecentorum decem et octo patrum sanctorum, in qua fides nostra 
recitata est, et Arrius cum suis complicibus dampnatus, errori se uellet mancipari dampnato, 
maxime cum et Arrium sciret sanctorum patrum, et sua auctoritate dampnatum, et Constantinopoli, 
Dei iudicio turpissima morte multatum? Beatus autem Siluester  priuilegium meruit 
a Constantino Augusto, ut omnes episcopi sint subiecti Romano pontifici, ut iudices imperatori. 
Huius temporibus factum est Concilium cum eius precepto in Nicea Bythinie, et congregati 
sunt TRECENTUM DECEM ET OCTO episcopi catholici, qui exposuerunt fidem integram 
catholicam immaculatam, et damnauerunt Arrium, et Fotinum, et Sabellium hereticos, uel 
eorum sequaces. In Urbe uero Roma congregauit ipse cum consilio Augusti DUCENTOS OCTOGINTA 
episcopos, et dampnauit iterum Calixtum, Arrium et Fotinum, ac Sabellium hereticos 
constituit chrisma ab episcopo confici, et ut baptizatum statim et a fonte leuatum liniat presbyter 
crismate in uertice, propter occasionem transitus mortis. Hic constituit, ut Romanus 
presul a nullo iudicetur, et ut presbyter non condemnaretur, nisi sub quadraginta testium 
certa comprobatione. Et ut minoris ordinis aliquis maiorem non posset accusare. Et ut 
nullus laicus clerico crimen audeat inferre, et ut clericus ante laicos non iudicetur; et ut 
nullus clericus propter causam suam quamlibet in curiam introiret, nec contra iudicem duceretur, 
nisi in ecclesia tantum. Hic constituit ut diacones dalmaticis in ecclesia uterentur, 
et ut sacrificium altaris non in serico, neque in panno tincto celebretur, nisi tantum in lineo 
terreno procreato, sicut corpus domini nostri Ihesu Christi in syndone munda sepultum est. 
Constituit etiam, ut si quis desiderare in ecclesia militare, aut proficere, ut esset lector die 
XXX, exorcista dies TRIGINTA, acolitus annos U, subdiaconus annos U, diaconus annos UII, presbyter 
annos III, probatus ex omni parte, etiam et ab his, qui foris sunt, testimonium habere 
bonum, unius uxoris uirum, uxorem a sacerdote benedictam, et sic ad ordinem episcopatus 
accederet. Et ut nullus maioris, uel prioris ordinis locum inuaderet, sed ordinem temporum 
cum religionis pudore cognosceret. Constituit etiam, ut si quis reus mortis ad ecclesiam 
confugerit, iudiciu mortis euadat. 
</p> 


<p xml:id="g78.22-79.21" decls="#ocr"> 
Beatus autem Siluester catholicus et confessor quieuit in pace, et sepultus est Rome 
iuxta palatium Octauiani, ad locum, qui dicitur Caput. Constantinus igitur post decem annos, 
quam a persecutoribus ecclesia uexabatur, de persecutione christianus effectus pacem 
ecclesie indulsit. Iste uir ingens, et omnia perficere nitens que in animo preparasset, simul 
principatum totius orbis affectans Licinio bellum intulit; Licinius autem auaritie cupidine 
omnium pessimus, neque alienus a luxurio uenerio, asper admodum, haud mediocriter impatiens, 
infestus literis, quas, per inscientiam, uirus ac pestem publicam nominauit, precipue 
forensem industriam diligebat, rusticanus, eo quod ab eodem genere ortus alitusque erat, 
satis inutilis, ac malitie custos. Hic itaque repentina rabie suscitatus, omnes christianos e 
palatio suo iussit expelli. Mox bellum inter Constantinum, et ipsum Licinium efferbuit: sed 
Constantinus Licinium in Pannonia primum uicit, deinde apud Kiala oppressit, uniuersaque 
 
Grecia potitus Licinium crebris bellis terra marique assurgentem et repressum, tandem ad 
deditionem coegit: priuatum iussit occidi anno dominationis sue fere quintodecimo. Quamuis 
omnibus iam ministris nefarie persecutionis extinctis, Alexandrine urbis presbyter a ueritate 
fidei catholice deuians, exitiabile plurimis dogma constituit. Qui simul ut primum Alexandrie 
uel notus, uel notatus inter confusos uulgo sectatores, insectatoresque factus est ab 
Alexandro eiusdem tunc urbis episcopo pulsus ecclesia est. Cumque homines, quos in errorem 
seduxerat etiam in seditionem excitaret, apud Niceam urbem Bithinie conuentus trecentorum 
decem et octo episcoporum factus est, per quos Arrianum dogma exitiabile, et miserum 
esse euidentissime deprehensum, palam proditum ac reprobatum est. Sed inter hec 
latent cause, cur uindicem gladium et destinatam in impios punitionem Constantinus imperator 
etiam in proprios egit effectus. Nam Crispum filium suum interfecit, et Licinium filium sororis, 
postquam Cesares sunt creati, occidi iussit. Preterea multas gentes diuersis preliis 
subegit, innumere in eo animi corporisque uirtutes claruerunt, militaris glorie appetentissimus, 
fortuna sibi in bellis prospera fuit, industria sagacissimus, ciuilibus artibus deditus, insectator 
iusti amoris, quem sibi et liberalitate, et docibilitate quesiuit: sicut in nonnullis amicis 
dubius, ita in reliquos egregius, nullam occasione pretermittens, quo opulentiores eos clarioresque 
prestaret. Multas leges abrogauit, quasdam bonas et equas, plerasque superfluas, 
nonnullas seueras. Urbem nominis sui, Romanorum regum uel primus, uel solus instituit, 
que sola espers idolorum, ad hoc breuissimo tempore condita a Christiano imperatore prouecta 
est, ut sola Rome tot seculis miseriisque prouecte, forma et potentia merito possit equari. 
Tunc beatus Nicolaus Mirensis  episcopus uirtutibus radiabat. 
</p> 


<p xml:id="g79.22-79.28" decls="#ocr"> 
Constantinus uero imperator primum iuxto ordine et pia uice uertit edictum, siquidem 
statuit, extra ullam hominum cedem templa claudi, et Christianorum ecclesias aperiri. Mox 
Gothorum fortissimas, et copiosissimas gentes in ipso barbarici soli sinu, hoc est in Sarmatarum 
regione, deleuit. Quemdam Calocerum in Cypro aspirantem nouis rebus oppressit 
(cum) Tricennalibus suis Dalmatium Cesarem legit. Cumque bellum in Persas moliretur, in 
uilla publica iuxta Nicomediam, dispositam bene rempublicam filiis tradens, diem obiit anno 
imperii sui XXXI etatis autem LXUII. 
</p> 


<p xml:id="g79.29-80.20" decls="#ocr"> 
Constantinus uero imperator primum iuxto ordine et pia uice uertit edictum, siquidem 
Constantinus autem fecit Rome, ubi baptizatus est, basilicas istas, quas et ornauit. 
Basilicam Constantinianam, ubi posuit ista dona: fastigium argenteum battutile, quod habet 
in fronte Saluatorem sedentem in sella cum pedibus U ponderans libras CXX, et duodecim 
apostolos, qui pensant singuli in quinis pedibus libras XC cum coronis argenti purissimi. Item 
a tergo respicientem in absida Saluatorem sedentem in throno in pedibus U ex argento purissimo 
 
ponderans libras CXL, et angelos IU ex argento in pedibus U ponderantes singuli 
libras CU cum gemmis alabandenis in oculos tenentes hastas; fastigium ipsum, ponderantes 
libras duo milia XXU. Fastigium ex auro purissimo cum delfinis L cum cathena, qui ponderant 
libras XXU. Coronam ex auro purissimo cum delfinis XX pensantes libras singule XU. 
Cameram basilice ex auro trimitam in longum, et in altum libras quingentas: altaria UII ex 
argento purissimo, ponderantia singula libras CC. Reliqua utensilia basilice, que constituit in 
opus ministerii, siue ex auro, siue ex argento, qui uult pleniter scire, inueniet in gestis pontificum 
Romanorum. Fontem sanctum, ubi baptizatus est Constantinus Augustus, ex lapide 
porfiretico, et omni parte coopertum intrinsecus, et foris, et desuper, et quantum aqua continet, 
ex argento purissimo libras tria milia UIII. In medio fontis columna porfiretica, que 
portat fialam auream, ubi candela est, que pensat auri purissimi libras LII, ubi ardet balsami 
libras ducentas. Nixum ex tippa amianti in labro fontis agnum ex auro purissimo fundentem 
aquam, qui pensantes libras XXX; ad dexteram agni Saluatorem ex argento purissimo in 
pedibus U qui pensantes libras DXX in leua agni beatum Iohannem Baptismam ex argento 
in pedibus U tenentem titulum scriptum: Ecce agnus Dei, Ecce qui tollit peccata mundi, qui 
pensant libras C. Ceruos ex argento purissimo U fundentes aquam, qui pensant singuli libras 
LXXX. Timiamatherium ex auro purissimo, quod pensat libras X cum gemmis prassinis 
et hiacyntinis ex undique numero XLII. Reliqua dona, que obtulit Constantinus Augustus 
domui sancti Fontis, ac massas per singula loca, seu et alia plurima, inuenies in gestis Romanorum 
Pontificum. 
</p> 


<p xml:id="g80.21-80.27" decls="#ocr"> 
Eodem tempore Constantinus Augustus fecit basilicam beato Petro apostolo in templo 
Apollinis, cuius locum corpus sancti Petri ita recondidit. Ipsum locum undique ex ere Cypro 
conclusit, quod est immobile; ad caput pedes U; ad pedes pedes U, subter pedes U, supra 
pedes U. Sic inclusit corpus beati Petri apostoli, et recondidit, et exornauit, supra columpnas 
porfireticas, et aliquas columpnas uitineas, quas de Grecia perduxit. Fecit autem cameram 
basilice ex auro fulgentem, et super corpus beati Petri, quod ere conclusit fecit crucem auream 
purissimam, pensantem libras LC in mensura loci pensantem, ubi scriptum hoc: 
</p> 


<p xml:id="g80.28-80.29" decls="#ocr" rend="ginscription"> 
Constantinus Augustus et Helena Augusta hoc donum regale simili fulgore corruscans 
aula circumdat. 
</p> 


<p xml:id="g80.30-80.30" decls="#ocr"> 
Scriptum ex litteris nigellis. 
</p> 


<p xml:id="g80.31-81.9" decls="#ocr"> 
Eodem tempore fecit basilicam beato Paulo apostolo ex suggestione Siluestri episcopi, 
cuius corpus sanctum ita recondidit in ere, et conclusit, sicut corpus beati Petri. Constantinus 
Augustus donum obtulit sub Tharso Cilicie insulam Cordianon, que prestat solidos DCCC. 
 
Nam omnia uasa sacrata aurea, uel argentea, aut erea composuit, sicut in basilica beati 
Petri apostoli, ita et beati Pauli apostoli ordinauit. Sed et crucem auream super locum 
beati Pauli apostoli posuit, pensantem libras CL. Donauitque eodem loco sub ciuitate Tyria 
possessionem Comitum prestantem solidos DL. Eodem tempore fecit Constantinus Augustus 
basilicam in palatio Sessoriano ubi de ligno sancte crucis domini nostri Iesu Christi posuit, 
et in auro et gemmis conclusit, ubi et nomen ecclesie dedicauit, que cognominatur usque 
hodie Ierhusalem; in quo loco constituit pretiosa dona ista: candelabra ante lignum sanctum 
lucentia argentea QUATUOR, secundum numerum QUATUOR euangeliorum ponderantia singula 
libras LXXX. 
</p> 


<p xml:id="g81.10-81.11" decls="#ocr"> 
Eodem tempore fecit basilicam sancte Agnetis martyris, ex rogatu filie sue: et baptisterium 
in eodem loco, ubi et baptizata est soror eius Constantia, cum filia Augusti. 
</p> 


<p xml:id="g81.12-81.16" decls="#ocr"> 
Eodem tempore Constantinus Augustus fecit basilicam beato Laurentio martiri uia Tiburtina
in agro Uerano, supra arenario cripte: et usque ad corpus sancti Laurentii martyris fecit 
gradus ascensionis, et descensionis. In quo loco construxit absidam, et exornauit marmoribus 
porfireticis, et desuper loci inclusit de argento, et cancellis de argento purissimo ornauit, 
qui ponderant libras MILLE, et cetera dona obtulit copiosa. 
</p> 


<p xml:id="g81.17-81.19" decls="#ocr"> 
Hisdem temporibus Constantinus Augustus fecit basilicam uia Lauicana inter duos lauros 
beato Petro, et Marcellino martyri, et Mausoleum, ubi beatissimam Augustam matrem suam 
posuit in sarcophago porfiretico. 
</p> 


<p xml:id="g81.20-81.21" decls="#ocr"> 
Eodem tempore fecit Constantinus Augustus basilicam in ciuitate Hostia, iuxta portum 
urbis Rome, beatorum apostolorum Petri, et Pauli, et Iohannis Baptiste. 
</p> 


<p xml:id="g81.22-81.23" decls="#ocr"> 
Hisdem temporibus fecit Constantinus Augustam basilicam in ciuitate Albanense sancti 
Iohannis Baptiste. 
</p> 


<p xml:id="g81.24-81.26" decls="#ocr"> 
Fecit et Constantinus Augustus intra urbem Capuam basilicam apostolorum, que cognominauit 
Constantinianam, in qua plurima posuit dona. Fecit quoque basilicam in urbe 
Neapoli. 
</p> 


<p xml:id="g81.27-81.33" decls="#ocr"> 
Marcus natione Romanus, ex patre Prisco, Siluestro successit in episcopatu, seditque 
annis II, mensibus UIII. Hic constituit, ut episcopus Hostie, cum ab eo episcopus urbis Romae 
consecratur, pallio uteretur. Et constituit in ecclesia omnibus diebus dominicis, et in 
natalitiis apostolorum post euangelium, symbolum ab omni clero, et populo alta uoce cantari. 
Et hic requieuit in pace, et sepultus est in ecclesia beati Petri apostoli, cuius fundamenta 
Constantinus imperator octauo die post baptismum suum, terram ipsemet fodiens, primus imposuit, 
et ad finem, ut est cernere, usque perduxit. 
</p> 


<p xml:id="g80.1-80.4" decls="#ocr"> 
 
Iulius natione Romanus ex patre Rustico, post hunc papalem suscepit apicem, seditque 
annis XU mensibus II. Huius precepto orientales episcopi thronos suscepere. Et constituit, 
ut omnia monumenta cartarum ecclesiasticarum rerum, per Romane ecclesie fierent Primi-scrinium, 
et hic sepultus est in basilica beati Petri Apostoli. 
</p> 


<p xml:id="g82.5-82.15" decls="#ocr"> 
Anno Domini CCCXXXIX et anno ab urbe condita MXCII, Constantius tricesimus quintus 
ab Augusto, cum Constantino et Constante fratribus suis imperium adeptus XXIU annis tenuit. 
Fuit inter successores Constantini et Dalmatius Cesar fratris filius: sed continuo militari 
factione fraude deceptus est. Interea maligna semper aduersus Deum uerum diaboli 
infectacio, que ab inicio mundi usque nunc a sincera fide, religionisque tramite, obfusis nebulis, 
lubrica hominum corda perturbat, postquam Christianis imperatoribus summam regie 
potestatis in meliora uertentibus, ecclesiam Christi zelo Idolatrie persequi destitit, aliud 
machinamentum, quo per eosdem christianos imperatores Christi ecclesiam uexaret, inuenit. 
Fit igitur Arrio noui erroris auctori, ceterisque discipulis ipsius ad familiaritatem Constancii 
imperatoris promptus aditus, et facilis uia. Suasere quippe Constantio ut quosdam in Deo 
gradus credat. 
</p> 


<p xml:id="g82.16-82.23" decls="#ocr"> 
Anno itaque secundo Constantii imperii, ipso quidem precipiente, apud Laodiciam Syrie 
urbem coram Iudice, nomine, et opere Probo, turbis hinc inde circumstantibus, maxima disputatio, 
omnium quidem catholicorum utillima, ac inter Athanasium, atque Arrium hereticum, 
ceterosque hereticos uentilata est. Peruerso igitur zelo potestas armatur illusa, et sub 
nomine potestatis ius persecucionis agitatur: dum impietas Arriana Constantii regis fulta 
presidio exiliis carceribus et uariis aflictionum modis, primum Athanasium, deinde omnes non 
inperatorie partis episcopos persecuta est. De noua quippe nominis electione, quod est 
Homousio contenditur, ut Arrianorum pocius ecclesie, quam catholicorum sint. 
</p> 


<p xml:id="g82.24-82.25" decls="#ocr"> 
Maximinus Treuerorum episcopus tunc clarus habetur, a quo Athanasius Alexandrie 
episcopus cum a Constantio quereretur ad penam, honorifice susceptus est. 
</p> 


<p xml:id="g82.26-83.10" decls="#ocr"> 
Interea Rome defuncto Iulio papa, Liberius natione Romanus, ex patre Augusto, post 
hunc suscepit episcopatum, seditque annis UI mensibus III. Hic in initio sui episcopatus, 
exilio reportatur a Constantio, eo quod noluisset heresi Arriane consentire, et fecit in exilio 
annos tres. Tunc congregati sacerdotes cum eiusdem Liberii consilio, et ordinauerunt in 
loco eius Felicem presbyterum episcopum uenerabilem uirum. Et fecit Concilium Felix, et 
inuenit duos presbyteros consentientes Constantio Augusto, nomine Ursacium, et Ualentem, 
et eiectis cum Concilio quadraginta et octo episcoporum, post paucos (autem) dies, zelo ducti 
 
Ursacius, et Ualens rogauerunt Constantium Augustum, ut reuocaret Liberium de exilio, ut una 
tantum comunione participaret, extra secundum baptismum. Liberius autem, ut preceptis 
Augusti assensum dedit, de exilio reuocatus est. Rediens autem Liberius de exilio, habitauit 
in cimiterio sancte Agne apud germanam Constantii Augusti. Tunc Constantius Augustus 
fecit concilium cum Arrianis hereticis, simul etiam cum Ursacio, et Ualente, et eiecit Felicem 
de episcopatu, qui erat catholicus, et reuocauit Liberium. Qui consentiens Constantio 
Augusto heretico, non tamen rebaptizatus est Liberius, sed consensum prebuit, et potencialiter 
tenuit basilicas Apostolorum Petri et Pauli, et basilicam Constantinianam annis septem, 
et fuit persecutio magna in urbe Roma, ita ut clerici, et sacerdotes, neque in ecclesia, neque 
in balnea haberent introitum, sed gladio necarentur, et martyrio coronarentur. 
</p> 


<p xml:id="g83.11-83.22" decls="#ocr"> 
Felix autem episcopus natione Romanus ex patre Anastasio, sedit anno uno, mensibus sex. 
Hic declarauit Constantium filium Constantini hereticum, et secundo baptizatum ab Eusebio 
Nicomediense, iuxta Nicomediam, et per hoc declararum. Ab eodem Constantio depositus 
de episcopatu, martirio coronatur, et capite truncatur IU kalendas augusti: dies itaque Felicis 
omnes sub Liberii papatu dinumerantur. Sequitur terremotus orribilis per plurimas 
orientis urbes solo sternens. Constantinus predictus imperator, dum Constantem fratrem 
bello infectatur, incauta petulantia se offerens, a ducibus eius occisus est. Constans aduersus 
Persas, quid Mesopotamiam uastauerant, nouem preliis parum prospere decertauit. Nouissime 
seditione, atque intemperantia militum, nocte adoriri pugnam coactus, patratam pene uictoriam 
insuper uictus amisit. Post, cum se intolerandis uitiis dedisset, ac penam prouincialium, 
fauore militum compararet, Magnentii dolis in oppido, cui Helena nomen est, proximo Ispanie, 
interfectus est, anno imperii sui XUII etatis XXX. 
</p> 


<p xml:id="g83.23-84.19" decls="#ocr"> 
Magnentius enim apud Augustodunum arripuit imperium, quod continuo per Galliam, 
Africam, Italiamque porrexit. In Illirico autem Uetranionem etate grandeuum, imperatorem 
sibi milites creauerunt, uirum natura simplicem, cunctisque iucundum, sed qui literas 
non didicisset. Itaque cum primas literarum syllaba imperator senex interdum inuitus meditaretur, 
a Constantio, qui tunc in Magnentium, ultione fratris accensus, bellum parabat, 
deponere iussus imperium, abiciens cum literis purpuras contentusque priuatis feriis, palacium 
simul, scolamque dimisit. Nepotianus deinde Rome Constantii sororis filius, gladiatorum 
manu fretus, inuasit imperium; qui cum improbus, ac per hoc inuisus cunctis esset, 
uicesimo octauo die eius imperii, a Magnentianis ducibus oppressus est: cuius 
 
caput, sicut pila per urbem circulatum est. Sequitur bellum illud orribile inter Constantium, 
et Magnentium, apud Mursam urbem gestum, in quo multa Romanarum uirium profligatio 
etiam in posterum nocuit. Magnentius tamen uictus aufugit, ac non multo post apud 
Lugdunum, propria se manu interfecit. Decentius quoque fratrer eiusdem quem Cesarem 
Gallis prefecerat, apud Senonam laqueo uitam finiuit. Anno imperii sui quarto, Constantium 
Gallum patrui filium Cesarem legit; quem rursus crudeliter ac tirannice agentem, 
paulo postquam creauerat occidit. Siluanum quoque per Gallias rebus nouis inhiantem 
mature circumuentum, opprimendumque ante triginta dies curauit. Igitur Siluano interfecto 
Iulianum patruelem suum, Galli fratrem, Cesarem legit, et misit ad Gallias, tradita ei 
in matrimonium sorore. Itaque Iulianus, Cesar, euersas, oppressasque ab hostibus Gallias 
strenuissime in integrum restituit, paruis copiis Alamannorum multitudinem fudit, Rheno 
Germanos reuinxit. His elatus successibus, fastigium usurpauit Augusti, et mox Italiam, 
Illiricumque peruadens, Constantium Parthicis preliis occupatum, regni parte priuauit. 
Constantius Iuliani scelere comperto, dimissa expeditione Parthorum, dum ad ciuile bellum 
reuertitur, in itinere inter Ciliciam, Capadociamque defunctus est. Anno imperii tricesimo 
octauo etatis quadragesimo quinto. Ita ille, qui discissa pace, et unitate fidei catholice, 
christianos aduersus, christianos armans, ciuili, ut ita dicam, bello ecclesie membra 
dilacerauerat, totum inquietum tempus imperii, molestissimumque spacium uite sue bellis 
ciuilibus etiam per propinquos, et consanguineos, excitatis exercuit, exegit, expendit. 
</p> 


<p xml:id="g84.20-84.22" decls="#ocr"> 
Beda: 
Constantius cum Constantino, et Constante fratribus, regnauit annis XXIU mensibus U 
Iacobus Nisibinus episcopus cognoscitur: ad cuius preces sepe urbs discrimine liberata est. 
</p> 


<p xml:id="g84.23-84.27" decls="#ocr"> 
Antonius monachus centesimoquinto etatis sue anno in heremo moritur. Reliquie apostoli 
Timothei Constantinopolim inuecte. Constantio Romam ingresso, ossa Andree apostoli, 
et Luce Euangeliste a Constantinopolitanis miro fauore suscepta. Hilarius Pictauiensis 
episcopus, qui pulsus ab Arrianis in Phrigia exulauerat, cum apud Constantinopolim librum 
pro se Constantio porrexisset, ad Gallias redit. 
</p> 


<p xml:id="g84.28-85.11" decls="#ocr"> 
Anni Domini CCCLXIII Iulianus anno uno, et mensibus octo regnauit. Hic ad idolorum 
cultum cuiusdam Iudei factione conuersus christianos persequitur: qui etiam, dum in odium 
Christi templum in Hierosolymis reparari permisisset, atque ex omnibus prouinciis Iudei collecti 
noua templi fundamenta iacerent, subito nocte oborto terremotu, saxa ab imo fundamentorum 
excussa, longe lateque dispersa sunt; igneus quoque globus ab interiori ede templi 
 
egressus, plurimos eorum suo prostrauit incendio. Quo tempore reliqui pauefacti. Christum 
confitebantur inuiti; et ne hoc casu crederent factum, in sequenti nocte in uestimentis cunctorum 
signum apparuit Crucis. Pagani apud Sebasten Palestine urbem sepulchrum Iohannis 
Baptiste inuadunt, ossa dispergunt; eadem rursus collecta, et cremata, latius dispergunt. Sed 
Dei prouidentia, affuere quidam ex Ierosolimis monachi, qui mixtim colligentibus queque ipsi 
poterant, ablata ad patrem suum Philppum pertulere. Ille uero confestim, ad Pontificem 
maximum tunc Athanasium per Iulianum diaconem suum mittit, que ille suscepta, paucis 
arbitris, sub cauato sacrarii pariete inclusa prophetico spiritu profutura generationi postere 
conseruauit. Cuius presagium sub Theodosio principe, per Theophilum eiusdem urbis episcopum 
completur, qui destructo Serapis sepulchro, Sancti Ioannis ibidem consecrauit ecclesiam. 
Hec itaque Beda. 
</p> 


<p xml:id="g85.12-85.30" decls="#ocr"> 
Orosius autem: 
Anno ab urbe condita MCXUI Iulianus dudum Cesar post autem XXXUI ab Augusto 
potitus est regno, anno uno et mensibus sex; imperii summam solum obtinuit christianam 
religionem arte potius, quam potestate infectatus: ut abnegaretur fides Christi, et idolorum 
cultus susciperetur, honoribus magis prouocare, quam tormentis cogere studuit; aperto tamen 
precepit edicto, ne quis christianus docendorum liberalium studiorum professor esset. 
Sed tamen, sicut a maioribus nostris compertum habemus, omnes ubique propemodum precepti 
conditiones amplexati, officium magis, quam fidem deserere maluerunt. Iulianus autem 
bellum aduersus Parthos parans, cum Romanas uires  contractas undique ad destinatam 
secum traheret perditionem, christianorum sanguinem Diis suis nouit, palam persecuturus 
ecclesiam, si uictoriam potuisset adipisci; nam et amphiteatrum Ierosolymis extrui iussit, in 
quo, reuersus a Parthis, episcopos, monachos, omnesque eius loci sanctos bestiis etiam arte 
seuioribus obiiceret, spectaretque laniandos. Itaque postquam a Ctesiphonte castra mouit, 
dolo cuiusdam transfuge in deserta perductus, cum ui sitis, et ardore solis, atque insuper 
labore arenarum confectus periret exercitus, imperator tanto periculo anxius, dum per uasta 
deserti incautus euagatur, ab uno quodam hostium equite incognito ictus interiit. Sic misericors 
Deus impia consilia impii morte dissoluit. Quidam uero dicunt, quia cum percussus 
diuino iudicio fuisset, manum de sanguine suo impleuit, sparsitque in celum, et dixit: 
uicisti, Galilee, uicisti. 
</p> 


<p xml:id="g85.31-86.12" decls="#ocr"> 
Anno incarnationis dominice CCCLXU, et anno ab urbe condita MCXUII Iouianus 
natus patre Uarriano; a Pannonie prouincia, corpore insignis, letus ingenio, litterarum studiosus, 
ad obtinendum imperium in summo rerum discrimine ab exercitu creatus est imperator, 
commendatione patris militibus, quam sua notior. Qui iam turbatis rebus, exercituque 
 
inopia laborante, cum et locorum iniquitate circumseptus, nullam euadendi facultatem nancisceretur, 
fedus cum Sapore Persarum Rege, etsi ignobile, non tamen necessarium satis 
pepigit; quippe ut tutum, et incolumem Romanum exercitum non solum ab incursu hostium, 
uerum etiam a locorum periculo liberaret, Nisibin oppidum, et partem superioris 
Mesopotamie Persis concessit, inde dum ad Illiricum rediens per Galatiam iter agit, cum 
in cubiculum quoddam nouum sese cubitum recepisset, calore prunarum, et nidore parietum 
nuper calce illitorum aggrauatus, et suffocatus est: octauo demum mense, quam imperare 
ceperat, uitam finiuit. Sinodus Antiochie a Melito, et suis facta, in qua Homoousyon 
reiecto, medi inter hec Homoousyon, Macedonianum dogma uindicauerunt. Iouianus lapsu 
Constantii predecessoris admonitus, honorificis, et officiosissimis literis Athanasium requirit, 
ab ipso formam fidei, et ecclesiarum disponendarum suscepit modum; sed eius pia, letaque 
principia mors immatura corrupit. 
</p> 


<p xml:id="g86.13-86.25" decls="#ocr"> 
Rome uero, mortuo Liberio Papa, Damasus natione Yspanus, ex patre Antonio, post 
hunc suscepit episcopatum, seditque annis XUIII menses duos. Ordinatus est autem sub contentione 
cum lirsinus, et facto concilio sacerdotum, constituerunt Damasum, quia maior 
populi pars eius, et plurima multitudo erat. Ursinum uero eiectum ab urbe constituerunt 
episcopum in Neapolim. Damasus itaque in Sinodali iudicio, uoce publica dampnauit Liberium, 
et annullauit omne quod fecit. Hic constituit, ut Psalmi Dauid in ecclesiis cum gloria 
distincte cantarentur per diei horas, et noctis uigilias. Hic precepit ut intra missarum sollempnia 
presbyter suam confessionem faciat, antequam ad altare accedat. Hic fecit basilicas 
duas, unam iuxta theatrum beati Laurentii, alteram ad catacumbas, ubi iacuerunt corpora 
sanctorum apostolorum Petri, et Pauli, in quo loco Platoniam ipsam uersibus adornauit. 
Hic inuidiose accusatur de adulterio, et facta Synodo, coram XLIU episcopis se expurgauit, 
et dampnauerunt Concordium, et Calixtum diacones, eius accusatores; qui etiam sepultus requiescit 
apud sanctum Petrum apostolum. 
</p> 


<p xml:id="g86.26-87.29" decls="#ocr"> 
Anni Domini CCCLXXU et anno ab urbe condita MCXUIII Ualentinianus e Pannonia 
mediocri stirpi ortus, XXXUIII ab Augusto apud Niceam consensu militum imperator 
creatus est, mansitque in eo annis XI qui cum Christianus integra fide sacramentum militie 
gereret et sub Iuliano Augusto tribunus scutariorum, iussus ab imperatore sacrilego aut immolare 
ydolis aut militia excedere qui fideliter Deum metuens, sponte discessit. Ita parua 
 
interiecta mora Iuliano interfecto, ac mox Iouiano mortuo, qui pro nomine Christi amiserat 
Tribunatum, retribuente Christo, in locum persecutoris sui accepit imperium. Fratrem 
Ualentem Constantinopolim in communionem regni assumpsit, qui cum iam anno tertio 
imperii sui cum Ualente fratre ageret, Gratianum filium, necdum bene puberem, hortatu socrus, 
et uxoris creauit Augustum. Procopium autem, qui tyrannidem inuaserat, postea, 
pluresque satellites eius occidit. Tunc aput Constantinopolim grando mire magnitudinis 
decidens, nonnullos hominum extinxit. Terremotus per totum orbem factus, ita turbatum 
quoque pelagus excussit, ut per uicinas terrarum campestrium partes, refuso mari, plurime 
insularum urbs aliene circa mare existentes concusse et subrupte periisse referantur. Eodem 
anno apud Atrebatus uera lana de nubibus pluuie mixta defluxit. Ualens autem ab Eudoxio 
episcopo Arriani dogmatis assertore et baptizatus, et persuasus, in seuissimam heresim declinauit; 
set malignam infectacionem diu texit, nec uoluntati potestatem ammiscuit quoad 
uiuentis fratris auctoritate compressus est. Preterea Thanaricus rex Gothorum christianos 
in gente sua crudelissime persecutus, plurimos barbarorum ob fidem interfectos ad coronam 
martirii sublimauit. Ualentinianus Saxones, gentem in Oceani litoribus, et paludibus 
inuiis sitam, uirtute et agilitate terribilem oppressit: similiter Burgundiones. Anno autem 
XI imperii sui, Ualentinianus, cum Sarmate sese per Pannonias diffundissent, easque uastarent, 
bellum in eos parans, aput Brigitionem oppidum, subita effusione sanguinis, quod 
Grece apoplexis uocatur, suffocatus, et mortuus est. Fuit autem imperator egregius, solers 
ingenio, animo grauis, nobilis moribus, sermone luculentissimus, quamquam esset ad loquendum 
parcus, seuerus, uehemens, infestus uitiis, maximeque auaritie; seueritatem tamen nimiam, 
et parcitatem, quidam crudelitatem, et auaritiam interpretantur. Post quem Gratianus 
filius occidentis imperium tenuit, Ualente patruo in orientis imperio constituto. Ualentinianum 
etiam fratrem suum, paruum admodum, socium creauit imperii. Apollinaris 
Laodicenus episcopus multimoda nostre religionis scripta composuit, qui postea a fide deuians, 
heresim sui nominis instituit. Constantinopolim apostolorum martirum ecclesia dedicatur. 
Post Auxentii seram mortem, Ambrosius ex Pagano iudice, subito apud Mediolanum, 
diuino nutu, episcopus a cunctis electus, moxque catholico baptismate tinctus, presul est 
ordinatus: quo episcopo constituto omnis ad fidem rectam Italia conuertitur. 
</p> 


<p xml:id="g87.30-88.28" decls="#ocr"> 
Anno dominice incarnationis CCCLXXUI et anno ab urbe condita MCXXUIII. Ualens 
cum Gratiano, et Ualentiniano, Ualentiniani fratris sui filius XXXIX loco ab Augusto, imperium 
quatuor tenuit annis. Ualens igitur impietatem, quam dudum meditatus fuerat, operibus 
explens, lege data, ut monachi, hoc est illi christiani, qui dimissa secularium rerum 
 
multimoda actione, ad unum fidei opus se redigunt ad militiam cogerentur, nolentes, per 
tribunos, et milites fustibus iussit interfici. Quorum innumera multitudo per uastas tunc 
Egypti solitudines effusa, martirii consecuti sunt palmam, ac per singulas ubique prouincias, 
aduersus catholicas ecclesias, et recte fidei populos diuersa sunt illata incommoda. Interea 
in Africe partibus Firmius sese, excitatis Maurorum gentibus, regem constituens, 
Africam, Mauritaniamque uastauit. Contra quem Theodosius Theodosii, qui post in imperio 
fuit, pater, a Ualentiniano missus, effusas Maurorum gentes multis preliis fregit, ipsum Firmium 
afflictum et oppressum ad mortem coegit; qui postquam experientissima prouidentia 
Africam composuisset, stimulante inuidia, iussus a Ualente interfeci, aput Cartaginem baptizari 
in remissionem peccatorum preoptauit: ac post quam sacramentum Christi consecutus 
est, percussori ultro iugulum prebens, gloriosa morte occubuit. Ea tempestate gens, Hunnorum 
diu in excelsis seclusa montibus, repentina rabie percita exarsit in Gothos, eosque 
sparsim conturbatos ab antiquis sedibus expulit. Gothi transito Danubio fugientes, a Ualente 
sine armorum depositione, ac sine ulla federis pactione suscepti sunt. Deinde propter 
intollerabilem auaritiam Maximi ducis, fame et iniurie adacti in arma surgentes, uicto 
Ualentis exercitu, per Traciam sese miscentes, simul omnia cedibus, incendiis, rapinisque 
fuderunt. Quibus cognitis Ualens Antiochia egressus, cum aduersus Gothos exercitum pararet, 
et ultima infelicis belli sorte traheretur, fera peccati penitencia ductus, episcopos, 
ceterosque sanctos reuocari de exilio imperauit. Denique lacrimabili cum Gothis bello 
commisso, primo statim impetu Gothorum perturbate Romanorum equitum turme nuda peditum 
deseruere presidia: mox legiones peditum undique equitatu hostium cincte ac primum 
nubibus sagittarum obrute, deinde cum amentes metu sparsim per deuia cogerentur, funditus 
cese gladiis contisque insequentium periere. Ipse imperator cum sagitta saucius, uersusque 
in fugam egre in cuiusdam uillule casa deportatus lateret, ab insequentibus hostibus 
deprehensus subiecto igne consumptus est. Hic denique petentibus Gothis, ut eis episcopos 
mitteret, a quibus regulam Christiane fidei susciperent. Ualens doctores ad eos Arriani 
dogmatis miserat: Gothi, siquidem prime fidei rudimenta, que accepere, tenuerunt. 
Iusto itaque Dei iudicio ab illis igne crematus est, quos ipse perfidie sue accederat igne. 
</p> 


<p xml:id="g88.29-90.15" decls="#ocr"> 
Anni Domini CCCLXXX et ab urbe condita MCXXXII Gratianus cum fratre Ualentiniano 
XL ab Augusto, post mortem Ualentis, sex annis imperium tenuit, quamuis iandudum 
antea cum patruo Ualente, et cum Ualentiniano fratre regnaret. Gratianus itaque admodum 
iuuenis, cum inestimabilem multitudinem hostium Romanis infusam finibus cerneret, fretus 
Christi potentia, longe impari militum numero sese ostendit, et continuo apud Argentariam 
 
oppidum Galliarum formidolosissimum bellum incredibili felicitate confecit, nam plusquam 
XXX millia Alamannorum, nimio Romanorum detrimento in eo prelio interfecta narrantur. 
Hoc itaque Deus sue recte fidei cultori contribuit, cum usque ad id tempus Italia Arriane 
fidei morbo langueret. Hoc itaque tempore post Auxentii seram mortem cum Ambrosius 
Mediolanensis episcopus pro fide catholica libros Gratiano imperatori porrexisset, ac ueneratione, 
qua debuerat, susceptus esset, uniuersam statim ad rectam fidem Italiam reparauit. Eo 
tempore in Gallia Turonis multis beatissimus Martinus radiabat uirtutibus. Totoque orbi 
doctrinis et sciencia clarus apud Bethleem ciuitatem Palestine situs pollebat Hieronymus. 
Mediolani uero beatus Ambrosius episcopus. Pictauis quoque beatus Hilarius. Hyppone autem 
beatus Augustinus episcopus. Constantinopoli uero beatus Iohannes Chrysostomus: quorum 
preclaris opusculis hodie usque ecclesia floret. Rome etiam Paulus Orosius presbiter disertissimus 
temporum scriptor. Porro Gratianus cum afflictum ac pene collapsum, aduersantibus 
Gothis, republice statum uideret, eadem prouisione, qua Nerua quondam legerat Traianum 
uirum Hispanum, per quem Respublica reparata est, legit et ipse Theodosium eque Hispanum 
uirum, et restituende reipublice necessitate, fauentibus cunctis, apud Sirmium purpura induit, 
etatis annum trigesimum agentem, Orientisque, et Tracie simul prefecit imperio. Itaque
 
Theodosius afflictam rempublicam ira Dei reparandam credidit misericordia ei, omnem fiduciam 
sui ad opem Christi conferens, maximas illas Scithicas gentes formidatas cunctis maioribus, 
Alexandro quoque, sicut Pompeius Corneliusque testati sunt, euitatas, nunc autem extincto 
Romano exercitu, Romanis equis armisque instructissimis, hoc est Alanos, Unnos, et Gothos 
incunctanter adgressus, magnis multisque preliis uicit, urbem Constantinopolim uictor intrauit; 
et ne paruam ipsam Romani exercitus manum assidue bellando deterreret, fedus cum 
Athanarico rege Gothorum coniunxit Athanaricus autem continuo ut Constantinopolim ad 
Theodosium mira affectione illum suscipientem uenit, nec mora, superueniente ualitudine 
diem obiit: cuius exequias imperator ipse precedens digne eum tradidit sepulture. At uniuerse 
gentes, rege defuncto, aspicientes uirtutem, benignitatemque Theodosii, Romano 
sese imperio dederunt. In hisdem etiam diebus Parthi, cetereque barbare nationes Romani 
prius nominis inimice, ultro Constantinopolim a Theodosium misere legatos, pacemque suplices 
poposcerunt, ictumque cum eis tunc fedus est. Cuius concordiam non ferentes Arriani, 
post quadraginta annos ecclesias, quas intrauerant, reliquerunt. Eodem tempore sexta 
Synodus centum quinquaginta patrum congregatur in urbe Augusta, sub Damaso Rome episcopo 
contra Macedonium Theodosium, quando Nestorius eidem urbi ordinaretur episcopus. 
Interea uero Theodosius in Oriente subactis barbarorum gentibus Traciam tandem 
necnon et Daciam ab hostibus reddidisset, et secundo anno Arcadium filium suum consortem 
 
fecisset imperii; Maximus, uir quidem strenuus et probus, Augusto dignus, nisi contra sacramentorum 
fidem per tyrannidem emersisset, in Britannia inuitus propemodum ab exercitu 
imperator creatus in Galliam transiit: ubi Gratianum Augustum subita incursione perterritum, 
atque in Italiam transire meditantem, dolis circumuentum apud Lugdunum interfecit, 
anno etatis XXIX fratremque eius Ualentinianum Augustum Italia expulit. Qui tamen 
iustissime cum matre sua Iustina penam luit exilii, que et ipsum Arriana polluit heresi, et 
eminentissimam fidei catholice arcem Ambrosium Archiepiscopum, perfida obsidione uexauit; 
nec priusquam prolatis beatorum Geruasii et Protasii martyrum, Deo reuelante, reliquiis incorruptis, 
nephanda coepta deseruit. Ualentinianus in Orientem refugiens, a Theodosio 
paterna pietate susceptus, mox etiam in imperio restitutus est. Fuit autem Gratianus litteris 
haud mediocriter instructus, carmen facere, ornate loqui, explicare controuersias Rhetorum 
more, die noctuque diuinitati deditus, parcus cibi somnique, ac libidinis uictor, cunctisque 
esset plenus bonis, si ad utilitatem reipublice diligenti cura (prout quemque decet probum 
Imperatorem) animum intulisset; a qua prope alienus non modo uoluntate, sed etiam exercitio 
fuit. 
</p> 


<p xml:id="g90.16-90.20" decls="#ocr"> 
At uero Rome Damaso papa defuncto, Siricius natione Romanus, ex patre Tiburtio, post 
hunc cathedram in eius loco suscepit episcopalem, seditque annis XU. Hic constituit ut monachi 
fierent clerici utilitatis causa, uel necessitatis: et ut nullus presbyter missas celebraret, 
nisi in sacratis ab episcopo locis. Et hic dormiuit cum partibus fuis, et sepultus est ad sanctum 
Petrum. 
</p> 


<p xml:id="g90.21-92.5" decls="#ocr"> 
Anno domini CCCLXXXUI et ab urbe condita MCXXXUIII Theodosius, patre Theodosio 
genitus, matre Thermantia XLI Imperator, interfecto per Maximum Gratiano, imperium 
Romani orbis solus obtinuit mansitque in eo annis XI cum iam in Orientis partibus sex annis, 
Gratiano uiuente, regnasset. Itaque iustis necessariisque causis ad bellum ciuile permotus, 
cum e duobus Augustis fratribus, unius interfecti ultionem, alterius restitutionem procuraret, 
sese aduersus Maximum tyrannum, sola fide maior, nam longe minor uniuersi apparatus bellici 
comparatione, proripuit. Aquileie tunc Maximus uictorie sue spectator insederat; Andragathius 
comes eius summam belli administrabat, qui cum largissimis militum copiis, astuto 
consilio, omnes Alpium ac fluminum aditus communisset, dum nauali expeditione incautum 
hostem preuenire et obruere parat, sponte eadem, que obstruxerat, claustra deseruit. Ita 
Theodosius, nemine sentiente, uacuas Alpes intrauit, atque Aquileiam improuisus adueniens, 
hostem illum manum, ac maximum, trucem et ab immanissimis quoque Germanorum gentibus 
tributa, ac stipendia solo terrore nominis exigentem, sine controuersia clausit, cepit, occidit. 
 
Hanc Maximi perditionem beatus Martinus ante predixit quoniam ipse Maximus Britaniam 
omni pene armata iuuentute copiisque militaribus spoliauerat, qui tyrannidis eius uestigia secuti 
in Gallias, numquam ultra domum rediere. Uidentes transmarine gentes seuissime Scothorum 
a Circio, Pictorum ab Aquilone, destitutam milite, ac defensore insulam, ueniunt et 
uastatam direptamque eam multos per annos opprimunt. Ualentinianus recepto Italie imperio 
potitus est. Andragatius comes cognita Maximi morte, precipitem sese e naui in undas dedit, 
ac suffocatus est. Theodosius incruentam uictoriam Deo procurante suscepit. Igitur 
Ualentinianus iunior restitutus in Galliam transiit. Mox quoque Uictorem Maximi filium, 
quem imperatorem pater Gallis reliquerat, occidit. Ipse uero Ualentinianus cum in Gallia 
tranquillam rempublicam in pace ageret, apud Uiennam dolo Arbogastis comitis sui strangulatus, 
atque, ut uoluntariam sibi consciuisse mortem putaretur, laqueo suspensus est. Mortuo 
Ualentiniano Augusto, Arbogastes Eugenium tyrannum mox creare ausus est; legitque hominem, 
cui titulum imperatoris imponeret, ipse acturus imperium. Uir barbarus, animo, consilio, 
manu, audacia, potenciaque nimius, contraxit undique innumeras, inuitasque copias, uel 
romanorum presidiis uel auxiliis barbarorum, aliis potestate, aliis cognationibus admixtus, 
denique extabat genere Francus, sed excultor sordidimus ydolorum. Eugenius igitur atque 
Arbogastes instructas acies campis expedierant: arta Alpium latera, atque ineuitabiles transitus 
munierant. At uero Theodosius, premissis suis ab Arbogaste, omnibus interfectis, ipse alpibus 
constitutus a somno expergiscitur, sciens quod destitutus suis, nesciens quod clausus 
alienis, dominum Christum solus solum, qui posset omnia, corpore humi fusus, mente celo 
fixus orabat. Deinc postquam insomnem noctem precum continuatione exegit, et testes 
propemodum, quas in pretium presidii celestis adpenderat, lacrimarum lacunas reliquit, fiducialiter 
arma corripuit solus, sciens se non solum esse; signo crucis signum prelio dedit, 
ac se in bellum, etiam si nemo sequeretur, uictor futurus immisit. Prima salutis uia 
extitit Arbitio hostilium partium comes; qui cum ignarum imperatorem circumpositis excepisset 
insidiis, conuersus ad reuerentiam presentis Augusti, non solum periculo liberauit 
eum, uerum etiam instruxit auxilio. At ubi ad contingua miscende pugne spatia peruentum 
est, continuo magnus ille et ineffabilis turbo uentorum in hora hostium ruit; ferebantur 
per aera spicula missa nostrorum, atque ultra mensuram humani iactus, per magnum in 
aera deportata, nusquam propemodum cadere, prius quam hostes infigerent, sinebantur. 
Porro autem turbo continuus hora pectoraque hostium nunc inlisis grauiter secutis euerberabat, 
nunc inpressis pertinaciter obstructa claudebat, nunc auulsis uiolenter destituta nudabas, 
nunc oppositis iugiter in terga trudebat. Tela etiam, que ipsi uehementer intorserant, 
excepta uenti impetu, ac retrorsum coacta, ipsos, infeliciter configebant. Prospexit sibi 
humane conscientie pauor; nam continuo parua suorum manu fusa uictori Theodosio hostilis 
 
se prostrauit exercitus. Eugenius captus atque interfectus est. Arbogastes sua se manu 
perculit, ita et hic duorum sanguine bellum ciuile restinctum est, absque illis decem milibus 
Gothorum, quos promissos a Theodosio Arbogastes delesse funditus fertur, quos utique perdidisse 
lucrum, et uinci uincere fuit. Ad cuius laudem ob insignem uictoriam, Poeta 
quidam eximius, sed infidelis inter cetera his uersiculis cecinit: 
</p> 


<p xml:id="g92.6-92.7" decls="#ocr" rend="gverse"> 
<l>O nimium dilecte Deo! tibi militat ether</l> 
<l>Et coniurati ueniunt ad classica uenti.</l> 
</p> 


<p xml:id="g92.8-93.4" decls="#ocr"> 
Fuit autem Theodosius propagator reipublice, atque defensor eximius, moribus, et corpore 
eminenti, Traiano similis, a quo et originem traxit. Clemens animo, misericors, 
communis omnibus, solo habitu differri se a ceteris putans; in omnes homines honorificus, 
uerum effusus in bonos, simplicia ingenia diligere, erudita mirari, sed innoxia, largiri magno 
ac diligenti animo magna, amare ciues, uel priuatos contubernio, eosque honoribus, 
pecunia, beneficiisque ceteris munerari, presertim quorum erga se, uel patrem aspero casu 
officia comprobasset. Uinolentiam, et cupiditatem detestatus est. Bella non mouit, sed 
inuenit. Ministeria lasciua, saltariasque comessationes lege prohibuit, Consobrinarum nupcias, 
tanquam fororum interdixit, literis mediocriter doctus, sagax, multum diligens ad noscenda 
gesta maiorum. Execrabatur, cum legisset gesta dominantium, superba precipue, perfidos 
et ingratos. Irasci sane rebus indignis, sed subito flecti, unde quoque dilatione modica 
emolliebatur. Interdum seuera precepta habuit a nature munere magis, quam a philosophe 
doctore, qui cum uidisset eum facile commoueri, ne asperum aliquid statueret, monuit, ut 
cum irasci cepisset, uiginti quatuor Grecas litheras memoriter recenseret, ut illa concitatio, 
que momenti est, mente alio traducta, parui temporis spacio interiecto languesceret, mirum 
haud dubie, et quod est rare uirtutis! post auctam iam armis potentiam regalem, auri, 
argentique pondera sublata a tyrannis multis ex suo restituit. Inerat ei cura pietatis eximie, 
ut quisquis coleret patruum, tamquam genitorem, fratris mortui, sororisque liberos habere 
pro suis, cognatos, affines, parentesque animo completi: et ut blandus pater, concors esset 
maritus elegans, letusque conuiuium dare, nec tamen nimis sumptuosum miscere grata colloquia 
pro personis, atque dignitatibus, sermones cum grauitate iucundos, exercebatur; neque 
ad illecebram, neque ad lassitudinem deambulabat, cum esset animus reficiendi; regebat 
ualitudinem continentia uescendi, et quanta in eo apud homines mansuetudo, qualisque apud 
deum deuotio extiterit, hoc monstratur exemplo. Nam cum apud Mediolanum missarum 
fruiturus solemniis uoluisset intrare ecclesiam, beatum Ambrosium pro quodam facinore introitum 
sibi prohibentem nisi publice peniteret, humiliter tulit, et satisfactionem non erubescens, 
inductum ab episcopo modum excepit. Huic sociata in coniugio Flaccilla fuit, ex 
qua Archadium et Honorium genuit. Qua defuncta Gallam Ualentiniani quoque iunioris 
sororem in matrimonium duxit, que ei Placidiam genuit, cui postea de matris nomine, 
 
Galle cognomentum accessit. Ita quinquagesimum Theodosius etatis sue annum, in pace 
apud Mediolanum rebus excessit humanis, anno undecimo eius imperii, utramque rempublicam 
compositam, ac tranquillatam utrisque filiis Arcadio, et Honorio relinquens. Corpus 
eius eodem anno Constantinopolim translatum, ac sepultum est. 
</p> 


<p xml:id="g93.5-93.11" decls="#ocr"> 
His uero temporibus Siricio papa decedente, Anastasius natione Romanus ex patre Maximo 
ei in pontificatu successit, seditque annis tribus, mensibus decem. Hic constituit, ut 
quotiescumque  euangelia recitantur, sacerdotes non sederent, sed curui starent: 
constituit etiam peregrinum, aut transmarinum clericum, nulla ratione in clericatu suscipi, 
nisi proprii episcopi cirographum designaret. Qui etiam sepultus est in Cemeterio beati Petri. 
Hieronimus sacre interpres hystorie apud Bethleem librum, quem de illustribus uiris 
scripsit, usque ad quartum decimum imperii Theodosii annum perduxit. 
</p> 


<p xml:id="g93.12-93.20" decls="#ocr"> 
Anno domini CCCXCUII et anno ab urbe condita MCXLIX Arcadius Augustus in 
Oriente, et Honorius frater eius in occidente quadragesimo ommune imperium, 
diuisis tantum sedibus tenere ceperunt, cum actenus sub uno imperatore commune 
fuerit imperium: quorum pater curam uiris potentissimis mandarat habere, idest, Rufino I 
Constantinopolitane Orientalis aule, Stiliconi I. Romani Occidentalis imperii, eo quod filii 
eius paruuli erant, nec dum imperium regere nouerant. Uixitque Arcadius post patris 
excessum annis duodecim, imperiique summam Theodosio filio paruo admodum moriens reliquit. 
Eo tempore corpora sanctorum Abacuc, et Michee prophetarum, diuina reuelatione 
produntur. Quo tempore Pelagius Britto Dei ecclesiam impugnat. 
</p> 


<p xml:id="g93.21-96.11" decls="#ocr"> 
His quoque diebus Anastasio papa diem obeunte, Innocentius natione Albanensis ex patre 
Innocentio ei substituitur, seditque annis quindecim, mensibus duobus. Hic multos 
Catafrygas inuenit, quos omnes exilio dampnauit, dampnauit quoque Pelagium, et Celestinum 
hereticos. Et constituit, ut quicumque natus fuerit de chrtstiana, etiam pregnante, denuo 
nascatur per baptismum, quod Pelagius dampnabat. Hic Innocentius inter missarum solempnia 
pacem dari precepit, et sabbato ieiunandum. Interea Gildo comes Africe, cognita 
Theodosii morte, arbitratus minimam in paruulis spem fore, Africam sibi ausus est usurpare. 
Huius frater Mascelzer germani perfidiam perhorrescens, relictis apud Africam in militia 
duobus filiis adolescentibus, Italiam rediit. Gildo et absentiam fratris, et presentiam filiorum 
eius suspectam habens, adolescentes dolo circumuentos occidit. At hunc iam ut hostem 
bello insequendum Mascelzer frater eius missus est. Mascelzer iam a Theodosio sciens 
quantum in rebus desperatissimis oratio hominis per fidem Cristi a clementia Dei impetrasset, 
Caprariam insulam adiit, inde secum sanctos uiros adducens; cum quibus orationibus 
 
ac ieiuniis dies aliquot continuauit et noctes. Ante triduum autem cum hostes contiguus 
fieret, cernit in somnis beatum Ambrosium paulo ante defunctum, quo uel quando uictoriam 
caperet, diem sibi indicantem et locum. Ac tertio demum die post noctem orationibus 
hymnisque peruigilem, cum quinque solummodo milibus aduersus octoginta milia 
hostium pergens, Dei nutu, sine bello eos in deditionem accepit. Barbari quoque, quorum 
magnam multitudinem Gildo deduxerat, in diuersa fugerunt; Gildo et ipsam fugam arripiens 
ascensa naui, cum in Africam redisset, post aliquot dies strangulatus interiit. Sane idem 
Mascelzer  rerum secularium insolentia tumens, post habitum sanctorum confortium, qui 
antea Deo militans uicerat, postea etiam ecclesiam temerare ausus est, atque ex ea quosdam 
non dubitauit extrahere: secata est pena sacrilegum, nam post aliquantum temporis et ipse 
punitus est. Interea et ipse Rufinus, cui Orientalis aule a Theodosio cum barbarorum 
solaciis regnum tentaret inuadere, morte iustissima penas luit. Quo tempore omnium antiquorum, 
presentiumque hostium longe inmanissimus Radagaisus rex Gothorum inuasit Italiam. 
Hic supra incredibilem multitudinem, quam secum duxerat, indomitamque uirtutem, 
paganus erat, et Scytha, qui ut mos es barbaris huiusmodi gentibus omnem Romani generis 
sanguinem Diis suis propinare, deuouerat: qui non tantum gloriam, aut predam, quantum 
inexaturabili crudelitate ipsam cedem amaret in cede. Hoc igitur Romanis arcibus 
imminente, inuadit illico Romam pauor infinitus; fit omnium paganorum in urbe concursus: 
acclamatur a cunctis seu ideo perpeti, quod neglecta fuerant sacra deorum. Magnis querelis 
ubique agitur, et continuo de repetendis sacris, celebrandisque tractatur. Feruent 
tota urbe blasphemie, uulgo nomen Christi, tanquam lues aliqua presentium temporum probris 
ingrauabatur; sed non finit Deus rem potentie sue, uirtute hostium, maxime infidelium, 
superari. Conducuntur itaque a Romanis Huldin, et Sarus Hunorum, et Gothorum 
duces: hii adsunt in presidio Romanorum. Conterritus quippe diuinitus Radagaisus, eiusque 
totus exercitus in aspero Fesulani montis iugo, urgente undique timore, concluditur, qui 
cum fame, ac siti atque languore deficerent, rex Radagaisus solus spem fuge sumens, captus 
a Romanis uita priuatur. Tanta uero multitudo captiuorum Gothorum fuisse fertur, ut uilissimorum 
pecudum modo, singulis aureis passim greges hominum uenderentur. Interea 
Alaricus Italiam cum Gothis ingressus est; ac uero Stilico Occidentalis tutor imperii, immemor 
collatorum beneficiorum, immemor etiam affinitatis, nam socer extabat Honorii regnum 
Eucherio filio affectans, ingentia reipublice intulit mala; nam Alaricum, cunctamque 
Gothorum gentem pro pace optima, et quibuscumque sedibus, suppliciter orantem, occulto 
 
defendere fouens, pubblice autem et belli, et pacis copia negata, ad terendam rempublicam 
reseruauit. Quos cum delere posset, fouit, sepe eos uicit, sepe conclusit, semperque 
dimisit. Cumque ab Honorio sedes, quo cum suo exercitu consistere posset, expeteret, 
Honorius deliberato consilio ei Gallias concessit; qui cum ad Gallias pergens, ob recuperationem 
iumentorum apud Pollentiam resedisset, Stilico comes in perniciem reipublice 
Gothos pertemptans, dum eos insidiis aggredi cuperet, belli Summam Sauli pagano duci 
commisit, qui ipso sacratissimo die Pasche, Gothis nil tale suspicantibus, super eos irruit, 
magnamque eorum partem prostrauit. Gothi uidentes irruptionem a Romanis fieri, primum 
perturbati, ac propter Pasche religionem cedentes, demum arma corripiunt, more solito 
coarctantur, uictoremque uirtute potiori prosternunt exercitum. Hinc in rabiem furoris accensi, 
Romam contendunt petere, cuncta, per que ierant, igni, ferroque uastantes; nec 
mora, uenientes Urbem capiunt, deuastat, incedunt. Data tamen prius precepto ab Alarico, 
ut si quis in loca sancta, precipueque sanctorum apostolorum Petri, et Pauli basilicas confugisset, 
hos in primis inuiolatos, securosque esse sinerent, deinde in quantum possent prede 
inhiantes a sanguine temperarent. Capta itaque Roma est anno MCLXIU conditionis sue. 
Accidit quoque, quod magis illa Urbis irruptio indignatione Dei apta, quam hostis fortitudine 
probaretur, ut beatus Innocentius Romane ecclesie episcopus, occulta prouidentia Dei 
apud Rauennam tunc positus, peccatoris populi excidium non uideret, ubi dum moraretur, 
dedicauit basilicam Protasii et Geruasii martyrum ex deuotione cuiusdam illustris femine 
Uestine. Tertia die Barbari quam ingressi Urbem fuerant, sponte discedunt, facto quidem 
aliquantarum edium incendio, sed ne tantum quidem, quantum DCCCXUII conditionis eius 
anno Cesar effecerat. Deinde per Campaniam, Britiam, Lucaniamque simili strage bacchantes, 
Regium peruenere. Post paucos itaque dies Alaricus apud Cosentiam, quam ipse 
destruxerat, subita morte defunctus est. Gothi Basentum amnem de alueo suo captiuorum 
labore deriuantes, corpus Alarici in medio eius alueo sepeliunt, amnemque proprio meatui 
reddentes, ne quis locum scire possit, captiuos, qui interfuerant, extinguunt. Regem deinceps 
Athaulfum Alarici affinem Gothi constituentes Romam redeunt; si quid residui fuit, 
locustarum more eraderent, auferentes exinde Galliam Placidiam Theodosii principis filiam, 
sororem Honorii, quam sibi Athaulfus apud Forum-cornelii coniugio sociauit, que post reipublice 
multo commodo fuit. Nam mariti animum acerrimi ingenii, subtilibus blandimentis 
ad hoc inflexit, ut ultro a Romanis pacem expeteret: qui cum ad Gallias proficisceretur, 
 
non multo post apud Barcilonem fraude suorum occisus est. Post quem Gensericus regnum 
capiens, dum pacem Romanis seruare disponit, et ipse a suis peremptus est; deinde 
in Uallia regni iura suscepit, ad hoc electus a Gothis, ut pacem infringeret, ad hoc a 
Deo ordinatus, ut confirmaret. Preterea comes Stilico Wandalorum perfide ac dolose gentis 
genere editus, paruipendens quod sub adolescente imperatore imperabat, Eucherium filium 
eius, ut dictum est, iam christianorum persecutionem a puero priuatoque meditantem, ut in 
imperio quoquo modo substitueret, ante biennium Romane irruptionis sollicitauit Alanos, 
Sueuos, Wandalos, atque Burgundiones inuenire contra Romanos, ut sub hac necessitatis 
circumstantia extorquere imperium a genero posset in filium. Tandem ubi imperatori 
Honorio, et exercitui Romano hec tam ingentia dampna patefacta sunt, commoto iustissime 
exercitu, occisus est Stilico, occisus est et Eucherius filius eius. 
</p> 


<p xml:id="g96.12-96.16" decls="#ocr"> 
Interea Innocentio rebus humanis excepto, Zosimus, natione Grecus, ex patre Abrahamo, 
ei papa subsistitur; sedit anno uno, mensibus octo. Hic sabbato sancto cereum in omnibus 
titulis benedici precepit; et ut nullus clericus poculum in publico propinaret, nisi tantum in 
cellis fidelium, maxime clericorum. Qui etiam sepultus est uia Tiburtina, iuxta corpus 
beatii Laurenti martyris. 
</p> 


<p xml:id="g96.17-98.14" decls="#ocr"> 
Huic autem in episcopatu successit Bonifacius, natione Romanus, ex patre Iocundo presbytero, 
seditque annis tribus mensibus septem. Hic sub intentione cum Eulalio ordinatur 
uno die; Eulalius quippe ordinatur in basilica Constantiniana; Bonifacius autem in basilica 
Iulii, et fuit magna dissensio in clero. Audiens hoc Placidia Augusta cum filio suo Ualentiniano, 
dum sederent Rauenne, retulit hoc Honorio Augusto Mediolani sedenti. Tunc ambo 
Augusti missa auctoritate preceperunt, ut ambo exirent de ciuitate. Qui cum pulsiexissent, tandem 
utrique Augusti miserunt, et reuocauerunt Bonifacium in urbe Roma, et constituerunt 
episcopum. Bonifacius autem presul Romanus constituit, ut nulla mulier, aut monacha uasa 
sacrata, uel pallam altaris contingeret, nec in ecclesia incensum poneret, nec seruum clericum 
fieri, nec obnoxium curie, uel cuiuslibet rei. Hic fecit oratorium in cemeterio sancte Felicitatis, 
et ornauit sepulchrum eius, et sancti Siluani. Preter hec apud Britannias Gratianus tyrannus 
mox creatur occiditur. Huius in loco Constantinus ex infinita militia propter solam spem nominis 
sui, sine merito uirtutis eligitur; qui ad Gallias transiens, sepe a barbaris incerto federe 
illusus detrimento reipublice magis fuit quam augmento. Tunc duo iuuenes locupletes Didimus,
 
et Uiridianus, assumptis propriis seruulis ac uernaculis, sese patriamque a barbaris, et 
tyranno defensare moliti sunt: aduersus hos Constantinus Constantem filium ex monacho Cesarem 
factum cum quibusdam federatis barbaris Hispaniam misit. Costans barbarorum fultus 
auxilio, eos primo prelio peremit. Igitur imperator Honorius dum uires reipublice cotidianis 
cerneret labefactari incommodis, girum strenuum ac bellicosum Constantium comitem ad Galliam 
cum exercitu mittit. Is mox  Gallias ingressus est, Constantinum tyrannum apud Arelatum 
extinxit. Constans uero filius eius a Gerontio suo comite apud Uiennam peremptus est. 
In cuius locum Gerontius Maximum quemdam substituens, ipse a suis militibus iugulatus est. 
Maximus exinde purpura exutus, in Hispania exulans obiit. Exinde Iobinus apud Gallias mox 
ut assurrexit, cecidit. Sebastianus frater eius continuo creatus occisus est. Tertullus consul, 
qui se futurum principem in senatu gloriatus est, pari nichilominus exitu periit. Attalus a 
Gothis imperator effectus, postmodum captus a Constancio, missusque Honorio, truncata manu 
uite relictus est. Heraclianus quoque cum Sabino genero cum tribus milibus ac septingentis 
nauibus ex Africa Romam tendens, occursu comitis Marini territus et in fugam uersus, arrepta 
naui solus Carthaginem rediit, ibique peremptus est. Hos omnes Honorius optima religione 
magnaque Constancii industria superauit, merito sane in his diebus precipiente Honorio fauente 
Constantio, sopitis apud Africam hereticis, pax catholicis reddita est, in qua fulgentissimus 
tunc apud Yponii regium, totiusque magister ecclesie florebat Augustinus. Tunc 
quoque Lucianus presbyter, cui reuelauit Deus, septimo Honorii principis anno, locum sepulchri, 
et reliquiarum beati protomartyris Stephani, ac Gamalielis ac Nicodemi, qui in euangelio, 
et in actibus Apostolorum leguntur scripsit ipsam reuelationem greco sermone ad omnium 
ecclesiarum personas; quam reuelationem Habitus presbyter, homo Hispanus genere in latinum 
uertit eloquium, et adiecta epistola sua per Orosium presbyterum occidentalibus dedit. 
Qui etiam Orosius ad loca sancta perueniens, quo eum Augustinus ad Hieronymum pro discenda 
ab eo ratione anima miserat, reliquias beati Stephani accepit, et reuersus est. Interea 
Wallia Gothorum rex, Dei iudicio territus, Placidiam apud se honeste habitam exigente 
Constantio, fratri Honorio reddidit, pacemque cum eo, datis lectissimis obsidibus, pepigit. 
Wandali quoque, Alani, atque Sueui pacem cum eo pepigerunt. Eo tempore Britanni. 
Scotorum, Pictorum, que intestationem non serentes, Romam ob hostium mittunt, et sui 
subiectione promissa, contra hostes auxilia flagitant; quibus statim missa ab ea legio, magnam 
barbarorum multitudinem sternit. Ceteros Britannie finibus pellit, ad domum reuersura precepit, 
ob arcendos hostes, murum trans insulam inter duo maria statuere; qui absque artifice 
magistro, magis cespite, quam lapide factus, nihil operantibus profuit; nam mox ut discessere 
Romani, aduectus nauibus prior hostis, quasi maturam segetem obuia sibi queque cedit, 
 
calcat, deuorat. Iterum petito auxilio, Romani aduolant, et cesum hostem trans maria fugant, 
coniunctisque sibi Britannis, murum non terra ut antea puluereum sed saxo solidum, inter 
ciuitates, que ibidem ob metum hostium fuerant facte, a mari usque ad mare collocant. Sed 
in litore meridiano maris, quia et inde hostis timebatur, turres per interualla ad prospectum 
maris statuunt; sic ualle dicunt sociis, tanquam ultra non reuersuri. His ita sopitis, Honorius 
Galliam Placidiam sororem suam comiti Constantio fide integerrimo et ingenii uiro in 
matrimonium sociauit, ex qua Constantius Ualentinianum filium habuit. Cernens itaque Honorius 
Constantii uirtutem et ingenium, eum in regni consortium asciuit, qui nec dum septem 
mensibus euolutis, ex hac luce subractus est. His diebus apud Bethleem Palestine Ieronimus, 
expletis nonaginta uno annis, uita migrauit ad Christum. Honorius uero postquam cum minore, 
de quo premissum est, Theodosio Archadii germani sui filio, annis quindecim imperasset, cum 
iam antea cum fratre annis tresdecim, ac sub patre ubique regnasset, rem publicam, cui 
preerat, pacatam relinquens, apud urbem Romam uita exemptus est. Fuit Honorius moribus, 
et religione patri Theodosio non ualde absimilis. 
</p> 


<p xml:id="g98.15-98.18" decls="#ocr"> 
Bonifacio autem papa uita decedente, Celestinus, natione Romanus, ex patre Prisco, 
huic in pontificatu successit, seditque annis octo, mense uno. Hic constituit, ut Psalmi Dauid 
CL antiphonatim cantarentur ante canonem, quod antea non fiebat, sed tantum epistole beati 
Pauli et euangelia legebantur. Et hic sepultus est in cemiterio Priscille uia Salaria. 
</p> 


<p xml:id="g98.19-99.20" decls="#ocr"> 
Anno dominice incarnationis CDXXIU, et anno ab Urbe condita MCLXXUII 
Theodosius minor Archadii filius, quadragesimo tertio loco ab Augusto, Orientale regebat 
imperium. Qui comperto patrui Honorii funere, Ualentinianum filium amite sue Placidie 
Cesarem effectum, cum matre sua ad regendum Occidentis dirigit imperium. Ualentinianus 
igitur, consensu totius Italie imperator efficitur, cuius mater Augusta nuncupatur; qui mira 
felicitate regni gubernacula apud Rauennam obripiunt, cunctos rebellione depopulantes. Interea 
effera gens Wandalorum, Alamannorum, et Gothorum cum Geiserico suo rege ab 
Hispanis ad Africam transiens, cunctamque ferro flamma ac rapinis simul crudelissime deuastans, 
catholicam insuper fidem Arriana impietate sedauit, nonnullos etiam propter hoc in 
exilium episcopos relegauit. Sub hoc turbine beatus Augustinus ypponensis episcopus, et 
omnium doctor eximius literarum, ne ciuitatis sue ruinam uideret, tertio eius obsidionis mense 
migrauit ad dominum U kalendas septembris, cum uixisset annos LXUII cum in clericatu, uel 
in episcopatu annos fere XL complesset. Sequenti uero anno Wandali, capta Carthagine, 
Siciliam quoque deleuerunt; cuius captiuitatis Paschasius Lilybitanus antistes, in epistola, quam 
 
de ratione Paschali pape Leoni scripsit, meminit. Ad Scotos in Christum credentes ordinatus 
a papa Celestino Palladius primus episcopus mittitur, anno Theodosii octauo. Per idem 
tempus Brittanni, de quibus premissum est, cum rursus Scottorum et Pictorum incursibus 
premerentur, irrupto muro, cesis, captis, fugatisque ab eis muri custodibus, mittunt ad Romane 
potestatis uirum Etium consulem, uigesimo tertio Theodosii principis anno, petentes 
auxilium, nec impetrant. Quibus dum Etius minime annuisset, eo quod contra uiciniores 
hostes occupatus existeret, quidam Brittannorum strenue resistentes, hostes abigunt, quidam 
uero coacti, hostes subiciuntur, denique subactam Picti extremam insule partem, eam sibi 
habitationem fecere, nec ultra exinde hactenus ualuerunt expelli. At uero residui Britannorum 
dum continue Scothorum impetus formidarent, ultra iam de Romanorum presidio diffidentes, 
Anglorum gente cum rege suo Uertigerno ad defensionem sue patrie inuitauere, quos 
amicali societate exceptos uersa in contrarium uice, hostes pro adiutoribus impugnatoresque 
sensere. At uero Theodosius, dum absque uiginti et uno superioribus anni, quibus cum 
Honorio patruo regnauerat, septem et uiginti annis imperium gessisset, ex quibus cum Ualentiniano 
XXU transegit, apud Constantinopolim morbo consumptus obiit. Cuius imperii 
tempora tertia sinodus in Epheso congregata est CC patrum contra Nestorium Auguste 
urbis episcopum, presidente Roma papa Celestino. Eudoxia Theodosii principis uxor ab 
Ierosolimis remeauit, beatissimi Stephani primi martiris reliquias, que ostense sunt Luciano 
presbitero, secum deferens, que in basilica sancti Laurentii posita uenerantur. Bleda et 
Attila fratres, multarumque gentium reges tunc Illyricum, Thraciamque depopulati sunt. 
</p> 


<p xml:id="g99.21-99.29" decls="#ocr"> 
Defuncto papa Celestino, Xystus natione Romanus ex patre Xysto episcopali cathedre 
Rome sublimatus est, seditque annis octo. Hic, congregata sinodo pro crimine sibi illato, 
coram LUII episcopis canonice purgatur, et condempnatur Bassus, qui hoc ei apud Augustum 
crimen intulerat, ita tamen, ut ultimo die uiaticum ei non negaretur, propter humanitatem 
pietatis ecclesie. Qui Bassus cum defunctus esset, corpus eius Xixtus episcopus cum aromatibus 
manibus suis tractans sepeliuit. Hic edificauit ecclesiam beate Dei genitricis Marie, 
que dicitur ad Presepe, et hodie ecclesia maior uocatur, in monte iuxta macellum Libie. 
Hic et in distribuendas pauperibus eleemosinas studuit, et multas auro argentoque basilicas 
decorauit. Qui etiam  sepultus est in uia Tyburtina in cripta, iuxta corpus beati Laurentii. 
</p> 


<p xml:id="g99.30-100.5" decls="#ocr"> 
Leo natione Tuscus, ex patre Quintiano, huic successit in episcopatu, seditque annis 
uiginti uno et mense uno. Hic ecclesiam a Nestoriana et Eutichiana heresi, sua predicatione 
liberauit, et Dioscori superbiam calcauit. Denique misit hic ad Martianum Augustum 
fidelem principem catholicum, ut eius auctoritatem concilium contra hereses conuocaretur. 
 
Huius itaque auctoritate principis factum est in ciuitate Calcedona concilium episcoporum 
DCCXXX cum cirographo sancti archiepiscopi Leonis, in qua fides ecclesie catholica exposita 
est et confirmata: confirmaueruntque fideliter, ac catholice in uno domino Iesu Christo 
duas naturas, ut unus idemque Christus ueraciter Deus et homo credatur. Tunc dampnauerunt 
Nestorium, et Eutichium nefandissimorum presulem Manicheorum. 
</p> 


<p xml:id="g100.6-103.2" decls="#ocr"> 
Anno dominice Incarnationis CDLI et anno ab Urbe condita MCCIU. Marcianus 
quadragesimus quartus in numero Augustorum, defuncto Theodosio, Orientali aule preficitur 
imperator. Ceterum Ualentiniani tempora huius, uel superioris imperatoris curriculis adscribuntur. 
Igitur Ualentinianus occidui rector imperii, pacis ea tempestate federa cum Genserico 
Wandalorum rege firmauit certisque spatiis Africa inter utrosque diuisa est. Interea 
rex Hunnorum Attila, dum cum fratre Bleda regnum intra Pannonias, Daciamque gereret, 
Macedoniam, Misiamque et Achaiam, utrasque etiam Tracias, inmanissima rabie deuastaret, 
Bledam germanum, regnique consortem peremit. Fultus itaque fortissimarum gentium, 
quas sibi subiugarat, presidio, ad occidentale demoliendum animum intendit imperium. 
Erant siquidem subiecti eius dominio rex ille Gepidarum Adaricus, Gualamir etiam Gothorum 
regnator, ipso tunc, cui seruiebat, rege nobilior, fortissimeque nichilominus gentes 
Marcomanni, Sueui, Quadi, preterea Eruli, Turcilingi, siue Rugi cum propriis regulis 
alieque, preter hos, barbare nationes Aquilonis in finibus commanentes. Cuius angustias, 
hostiumque preparationes, Etius Rome consulari solerti preuidentia agnoscens, legatos 
ad Theodericum, qui eo tempore Gothis, apud Tolosam regnabat, dirigit, ut cum eo pacis 
federa sociarent. Qui promittit se cum eo pariter contra Attilam pugnaturum. Fuerunt 
preterea Romanis auxilio Alani, Burgundiones, Franci Saxones, Riparioli, Briones, Sarmate, 
Armoriciani, Liticiani, et pene totus populus occidentis. Conueniunt itaque hinc 
et hinc fortissime nationes in campis Catalaunicis, conseruntur acies, fit bellum acre nimis; 
accensi denique utriusque ardore prelii nec quieuere, donec nox superueniens pugnandi 
finem daret. Eo siquidem prelio CLXXX milia hominum ex utraque parte cesa referuntur, 
quamuis neuter exercitus cessisset Rex ibi Gothorum Theodericus pater Turismundi regis 
occubuit. Attila uero Pannonias repedauit, multumque potiorem exercitum coarceuans, 
Italiam furibundus intrauit, et primum Aquileiam ciuitatem in ipso Italie sitam principio expugnare 
aggressus est; quam continuo triennio obsedit, nec preualuit, resistentibus ei strenue 
ciuibus. Cum autem die quadam aspiceret Ciconias uno impetu ex urbe migrare, fetusque 
suos sublatos rostris per rura forinsecus deportare: aspicite (inquit ad suos), aues futurorum 
    prescias perituram relinquere ciuitatem; statim adhibitis machinis, ciuitatem acriter expugnauit, 
ac sine mora cepit. Diripiuntur opes, captiuantur, trucidanturque ciues, residuum direptionis 
 
igni supposito, flamma consumit. Exinde per uniuersam Uenetiarum urbes, hoc 
est, Uicentiam, Ueronam, Brixiam, Pergamum, seu reliquas ciuitates, nullo resistente Hunni 
bacchabantur. Mediolanum, Ticinumque pari sorte diripiunt, ab igne tamen prohibentes, 
et ferro. Deinde Emilie ciuitatibus similiter expoliatis; maxime in eo loco quo Mincius 
fluuius in amnem defluit Padi, castra metati sunt. Ubi Attila consistens, dum utrum adiret 
Romam, an desisteret, animo fluctuaret, non urbi, cui infestus erat consulens, sed Alarici 
exemplum pauens, qui capta a se urbe, non diutium superuixit: dum ergo animo tempestates 
reuolueret, repente illi legatio placidissima a Roma aduenit. Nam per se uir sanctissimus 
Leo papa ad eum accessit, qui dum ad regem barbarorum ingressus esset, cuncta, que 
optauerat, obtinens, non solum Rome, sed totius Italie salutem deportauit. Territus namque 
nutu Dei Attila fuerat, nec aliud Christi sacerdoti loqui ualuit, nisi quod ipse preoptabat. 
Fertur itaque, post discessum pontificis cum interrogatus esset Attila a suis, cur ultra solitum 
morem tantam reuerentiam Romano pape exhibuerit, quandoquidem pene ad omnia, que ille 
imperasset, obtemperaret? Quibus ille respondit: non illi hanc exhibui reuerentiam, sed alium 
iuxta illum uidi stantem, forma precelsum, canitie uenerandum, in habitu sacerdotis, magis 
fulgentem in mane euaginatum tenentem gladium, mihique mortem promittentem, atque dicentem: 
nisi huic sacerdoti concesseris omnem uoluntatem, mox meo gladio interibis. Igitur 
Attila tali modo a sua seuitia repressus, relicta Italia, Pannonias repetit, ibique effusione 
sanguinis, qui ei de naribus affluere solitus erat, quod maxime propter uini crapulam accidit, 
extinctus est. Dum hec agerentur, apud Britanniam Pelagiane heresis assertores, Britannorum 
temptabant subuertere fidem; qui a Gallorum episcopis auxilium petentes, ad recte 
fidei defensionem sanctissimum uirum, Germanum nomine, multisque uirtutibus clarum Altiodorensis 
ecclesie episcoporum accipiunt, et Lupum Trecasenum presulem, eque Apostolice 
gratie uirum. Qui non minus signorum miraculis, quam doctrine uerbis, omnes ad 
recte fidei confessionem deduxerunt. Ecce adhuc ibidem sanctis episcopis consistentibus 
ualida Saxonum, Pictorumque manus Britanniam aggreditur, mox Britones arma corripientes, 
hostibus, obuiam pergunt, cum quibus beatissimus Germanus sponte se offerens, una 
cum ipsis pergit ad prelium. Cumque ipse dux belli ante confertam aciem constitisset, 
iamque hostes conglobati propius aduentarent, non turbe clamoribus, non gladiis fidens, 
imperat solummodo sanctus Antistes, ut cum ipse prior inclamasset, Deus, uoce consona 
eundem responderent sermonem, moxque eleuata uoce magna, Alleluia insonuit. Cumque 
omnis exercitus, sublato ad sidera clamore, Alleluia respondisset, cunctaque per circuitum 
loca resonassent, continuo tantus hostes pauor inuadit, ut dissoluta aciem fugam arripientes, 
ac si singulorum ceruicibus gladius immineret, tremebundi ad propria fugerunt. Sed 
quia semper uirtus inuidiam parit, Ualentinianus imperator prosperos Etii successus, ut 
premissum est, pertimescens, eum simulque Boetium senatorem gladio peremit. Ita uir 
 
bellicosissimus Etius, et quondam Attile regis potentissimi terror occubuit, cum quo pariter 
Occidentis imperium, salusque reipublice corruit, nec ultra hactenus ualuit releuari. Sed 
nequaquam Ualentiniano mors Etii impune cessit, nam et ipse anno sequenti a Transilla 
Etii milite, cum tricesimum annum imperii gessisset, confossus interiit, ex quibus cum Theodosio 
socero uiginti quinque, cum Marciano quinque imperauit. Mortuo Ualentiniano, 
regni iura Maximus apud Urbem inuadens, ne dum duobus expletis mensibus a Romanis 
peremptus est. Continuo aduectis ex Africa nauibus, adest Geisericus cum ualidissimo sue 
gentis exercitu, necnon fultus auxilio Maurorum, cum adhuc Romane glorie ecclesie 
beatissimus Leo ageret pontificatum. Percussis itaque Romanis tam terribili nuncio, nobilibusque, 
ac popularibus ex Urbe fugientibus, urbem omni presidio uacuam Geisericus obtinuit. 
Occurrente sibi extra portam sancto Leone episcopo, cuius supplicatio ita eum, 
Deo adiuuante, liniuit, ut cum omnia potestati eius essent tradita, ab igne tamen et cede, 
atque suppliciis abstineretur. Quartodecimo interim die secura et libera scrutatione, omnibus 
opibus suis Roma uacuata est, multa milia captiuorum cum regina Eudoxia, que Geisericum 
regem ad hoc facinus inuitauerat, duabusque filiabus eius in Carthaginem ducta 
sunt. Capta itaque a Geiserico Roma est, postquam eam primo Alaricus inuaserat, secunda 
iam uice, expletis ab eo tempore quadraginta quatuor annis, a conditione sua mille ducentis 
septem euolutis. Relicta itaque Roma, per Campaniam Wandali, Maurique sese infundentes, 
cuncta ferro, flammisque consumunt, quicquid superesse potest, diripiunt. Captam 
nobilissimamque ciuitatem Capuam, ad solum usque deiciunt. Dehinc hac, illacque bacchantes, 
per adiacentia Neapolitane ciuitatis, atque Nolane, queque capere poterant, rebus 
hominibusque agris exinanitis, demoliti sunt. Quicumque autem gladio superfuerant, captiuitatis 
iugo subiciuntur. Geisericus autem Italie opibus ditatus, ad Africam regressus est. 
Inter has procellas uir piissimus Paulinus Nolane urbis episcopus, quicquid habere poterat, 
in captiuorum redemptionem expendit, nouissime cum nichil ei aliud, nisi ipse sibi solummodo 
superesset, pro cuiusdam uidue filio, maternas non ualens piis ferre uisceribus lacrimas, 
ad eumdem regem ad Africam proficiscens, uice uicaria in seruitium traditur. Cuius 
sanctitas cum apud eamdem barbaram gentem, Dei nutu, cognita fuisset, demum cum suis 
ciuibus, qui in captiuitatem ducti fuerant, cum gaudio ad urbem propriam remeauit. Recedente 
igitur ab urbe Geiserico, Romani exinanite rei publice imperatorem Auitum preficiunt. 
Leo autem sanctissimus urbis episcopus, omnia uasa sacrata, et utensilia ecclesiarum, que a 
Wandalis erant erepta, plerasque basilicas reparauit, restituitque. Diuisi Gothi quoque circa 
hec tempora, cum rege suo Theoderico, Theoderici filio, transcensis Pyrenei iugis Hispanias 
inuadunt. Tunc etiam Iohannes Baptista caput suum duobus monachis orientalibus, qui ad 
orationem uenerant Hierosolimam, iuxta Herodis quondam regis habitaculum, reuelauit, quod 
deinceps emissum Fenicem urbem perlatum, et digno honore collocatum est. At uero 
 
Marcianus imperator cum apud Constantinopolim urbem septem annos regnum administrasset, 
facta suorum coniuratione peremptus est. 
</p> 


<p xml:id="g103.3-103.7" decls="#ocr"> 
Interea Leo papa uita decessit, et successit ei Hilarus, natione Sardus, ex patre Crispino, 
seditque annis rex, mensibus tribus. Hic interdixit, ut pontifex successorem sibi non eligeret, 
qui non solum in helemosinis dandis pauperibus cotidie studuit, uerum etiam et 
plerasque basilicas auro, argentoque decorauit. Et hic sepultus est ad sanctum Laurentium 
in crypta iuxta corpus beati Xisti episcopi. 
</p> 


<p xml:id="g103.8-104.3" decls="#ocr"> 
Anno dominice Incarnationis CDLUIII et anno ab urbis conditione MCCXI. Leo 
quintus ac quadragesimum Romanorum regnum apud urbem Constantinopolim Augustali potitus 
est dignitate. Qui Leonem filium suum consortem imperii fecit. Exempto quoque in 
Italia humanis rebus Auito, Maiorianus apud Rauennam inuasit imperium, quod cum prope 
IU annos obtinuisset, haud procul a Ueronense, Detornensi ciuitate occisus est. Statimque 
Seuerus apud Rauennam imperator efficitur, qui cum IU annis imperasset, morte apud urbem 
occubuit. Dehinc cum consensu totius militie iura imperii Anthemus suscepit. Eodem tempore 
egresso inopinate igne, magna edium strage Constantinopolis cremata est. His quoque 
diebus inter Anthemum principem, eiusque generum Ricimerem patricium, qui tunc Mediolani 
positus preerat Ligurie, discordia exorta est. Diuisa itaque Roma est, quidam fauebant 
Anthimo, quidam autem Ricimeris perfidiam sequebantur. Quarto autem anno imperii Anthimi, 
Ricimer urbem inuadens, eumdem Anthimum gladio trucidauit. Inter hec Olibrius 
ab Augusto Leone missus ad urbem, regiam adeptus est dignitatem. Interea Ricimer post 
menses excruciatus languoribus interiit. Olibrius quoque dum per UII mens imperium gessisset, 
Rome defunctus est. Post quem Glicerius domesticus a Gundibaro Patricio, totius 
etiam uoluntate exercitus, apud Rauennam imperator efficitur. Anno deinde sequenti Gundibarus 
patricius cum exercitu ueniens, Glicerium ab imperiali exuit potestate, eumque apud 
Salonas Dalmatiarum urbem episcopum ordinauit. Ipso denique anno Augustulus apud 
Italiam cum exercitu ueniens, fugato Gundibaro, imperii regimen inuasit. Circa hec tempora 
Theodericus, cognomento Strabo Triarii filius cum magna Ostrogothorum multitudine 
usque ad tertium urbis miliarium armatus aduenit, nulli tamen Romanorum noxius, continuo 
in Illyricum reuersus, mortuus est. Leo igitur Augustus postquam Orientale imperium decem 
et septem annos, rexisset diem clausit extremum. Hic pro tomo Calcedonensi per 
uniuersum orbem singulis orthodoxorum episcopis, singulas consonatesque misit epistolas; 
quid de eodem tomo sentirent, rescribi sibi postulans, quorum adeo consonantia de uera 
Christi incarnatione suscepit omnium rescripta, ac si uno tempore, unoque dictante fuissent 
uniuersa conscripta: Theodoratus episcopus ciuitatis, que a Cyro rege Persarum condita, 
Cyrie nomen habet, scribit de uera incarnatione domini Saluatoris aduersus Eutychen, et 
Dioscorum Alexandrie episcopum, qui humanam in Christo carnem negant, scripsit et historiam 
 
ecclesiasticam a fine librorum Eusebii, usque ad suum tempus, id est usque ad imperium 
Leonis huius, sub quo et mortuus est. Uictorius, iubente papa Hilario, scripsit Paschalem 
circulum quingentorum triginta duorum annorum. 
</p> 


<p xml:id="g104.4-104.10" decls="#ocr"> 
Hylario autem papa defuncto, Simplicius natione Tyburtinus, ex patre Castino ei in 
pontificatu successit, seditque annis XU mensem I. Hic XXUII presbyteros Rome constituit, 
propter penitentes, et baptisma. Sub huius episcopatu uenit relatio de Grecia per cirographum 
ab Acacio Constantinopolitano episcopo, simulque et a Thimotheo Catholico, et affirmauit 
Petrum Alexandrie urbis episcopum esse euticianistum hereticum, plurima de eo crimina 
affirmans. Quo audito Simplicius dampnauit Petrum, ita tamen, ut penitente seruaret 
tempus. Simplicius autem sepultus est in basilica beati Petri apostoli. 
</p> 


<p xml:id="g104.11-104.11" decls="#ocr"> 
Anno Dominice incarnationis CDLXXU. 
</p> 


<p xml:id="g104.12-104.22" decls="#ocr"> 
Mortuo Leone, Zeno continuo quadragesimus sextus ab Augusto, Augustalem adeptus 
est dignitatem. Leonem autem, de quo premissum est quem pater Leo in regni sociauerat 
dignitate mater Zenonis occulte clericum fecit. Interea Odouacer cum fortissima Herulorum 
multitudine, insuper Turcilinguorum, siue Scyrorum Italiam ab extremis Pannonie finibus 
properare contendit, qui ueniens postmodum, non solum totius Italie, insuper et usus est urbis 
potestate. Cumque totam Italiam proprio iuri subderet, statim regiam arripuit dignitatem. 
Augustulus autem, qui imperii presumpserat potestatem, cernens uniuersam Italiam Odouacri 
iuribus subdi, metu perterritus, sponte miserabilis purpuram abiciens, cum uix undecim 
mensibus rem publicam obtinuisset, imperialem deposuit maiestatem. Ita Romanorum apud 
Romam imperium toto terrarum orbe uenerabile, et Agustalis illa sublimitas, que ab Augusto 
quondam Octauiano creata est, cum Augustulo periit. 
</p> 


<p xml:id="g104.23-104.32" decls="#ocr"> 
Interea Rome Simplicio papa decedente, Felix natione Romanus ex patre Felice presbytero, 
pontificalem suscepit catedram. Sub huius episcopatu iterum relatio de Grecia 
uenit, Petrum Alexandrinum reuocatum ab Acatio episcopo Constantinopolitano. Tunc Felix 
uenerabilis archiepiscopus apostolice sedis Romane misit duos episcopus Mesenum, et Uitalem, 
ut facta synodo, si inuenirent Acatium complicem Petri, dampnarent utrosque. Qui uenientes, 
corrupti sunt pecunia data; et non fecerunt ut eis iussum fuerat et reuersi sunt. Eo 
tempore uenerabilis papa Felix sinodus fecit, et operata discussione inuenit iudices ambos 
episcopos Mesenum, et Uitalem reos et corruptos pecunia, eosque a communione deiecit una 
cum Acatio et Petro. Et hoc factum est tempore Odouacris regis. Hic autem sepultus est 
in basilica beati Pauli Apostoli. 
</p> 


<p xml:id="g104.33-105.8" decls="#ocr"> 
Post cuius obitum Gelasius natione Afer ex patre Ualerio in pontificato Romano sublimatus 
est, seditque annos IU, menses UIII. Hic autem tempore Zenonis Augusti, et Theodorici 
regis Manicheos inuenit in urbe Roma, et exilio deportari iussit, quorum codices concremari 
fecit. Hic fuit amator cleri, et pauperum, liberauit a periculo, et fame ciuitatem 
Romam. Hic in perpetuum dampnauit Acatium, et Petrum, si non peniterent. Hic Gelasianum
librum composuit, fecitque tractatus, et ymnos, sicut beatus Ambrosius declarauit, qui 
libri recipi in ecclesia debeant, et qui contempni, et quo tempore ordinationes sacerdotum 
ceterorumque ordinum fieri debeant, fecitque et libros aduersus Euthychen, et Nestorium. 
Sub hoc quoque presule, et tempore Zenonis Augusti, oraculum beatissimi Archangeli Michelis 
inuentum est in monte Gargano. Interea mortuo Theoderico Triarii filio, alius 
Theodoricus cognomento Walamer, cuiusdam Theodori filius, Gothorum suscepit regnum, 
qui utramque Macedoniam, Thessaliamque depopulatus est; et plurima regie ciuitatis loca 
igne succendit. 
</p> 


<p xml:id="g105.9-105.24" decls="#ocr"> 
Anno Dominice incarnationis CDLXXUI anno ab urbis conditione MCCIX. A Gaio 
autem  Cesare, qui primo singularem arripuit imperii dignitatem, anno quingentesimo septimo 
decimo, ab incarnatione autem domini nostri Iesu Christi eterni, et in perpetuum 
regnatoris anno CDLXXU deiecto ab Augustali dignitate Augustulo, urbem Odouacer 
ingressus, totius Italie adeptus est regnum. Quod dum per annos quattuordecim nullo inquietate 
tenuisset, ab Orientis tunc partibus Theodoricus adueniens Gothorum rex Theodoricus 
Italiam possessurus intrauit. Cui Odouacer rex cum grandi suorum exercitu, totisque 
Italie uiribus occurrit, et multotiens cum eo conflixit, ac sepe uictus ab eo, nouisismeque 
in fidem ab eodem Theoderico susceptus, Odouacer truculente occisus est. Theodericus 
igitur totius Italie adeptus est dignitatem, dehinc Romam profectus, rex a Romanis cum 
gaudio susceptus est. Interea Theodoricus, ut sui regni uires constabiliret, Honoricus rex 
Wandalorum Arrianus, in Africa, exulatis diffugatisque plusquam CCCXXXIU episcopis 
catholicis, ecclesias eorum clausit, plebem uariis affecit suppliciis, et quidem innumeris 
manus abscidens, linguas eorum precidit, nec tamen loquelam catholice confessionis eripere 
potuit. Eo tempore corpus Barnabe apostoli, et euagenlium Matthei eius stylo scriptum, 
ipso reuelante, reperitur. 
</p> 


<p xml:id="g105.25-105.32" decls="#ocr"> 
His autem diebus Gelasio papa defuncto, Anastasius natione Romanus, ex patre Petro, 
post hunc suscepit episcopatum, seditque anno I, mensibus XI. Hic Anastasium Constantinopolitanum 
excommunicauit imperatorem. Eo tempore multi clerici, et presbyteri se a 
communione ipsius eduxerunt, eo quod sine consilio episcoporum presbyterorum comunicasset 
U. Fotino Diacono Thesalonicensi, qui communis erat Acatio, et quia Acatium occulte reuocare 
uoluit, et non potuit, diuino nutu percussus est. Qui etiam sepultus est in ecclesia 
beati Petri. Zeno itaque Augustus cum per annos XUII rei publice prefuisset, apud urbem 
Constantinopolim uite terminum accepit. 
</p> 


<p xml:id="g105.33-105.35" decls="#ocr"> 
Cessante iam Romane urbis imperio utilius aptiusque mihi uidetur ab annis dominice 
incarnationis, supputationis lineam ducere, quo facilius quid quo tempore actum sit euidenter 
possit cognosci. 
</p> 


<p xml:id="g105.36-106.2" decls="#ocr"> 
Anno dominice incarnationis CDXCII post Zenonis excessum Anastasius purpuram 
 
induit, qui XLUII in imperii numero extitit. Hic Romani decus imperii, Euthychiana hereseos 
illuuione maculauit. 
</p> 


<p xml:id="g106.3-106.33" decls="#ocr"> 
Quo tempore Anastasio papa rebus humanis exempto, Symmachus natione Sardus ex 
patre Fortunato pontificali cathedra sublimatus est, seditque annis XU, mensibus UII. Huius 
temporibus tanta propter Simmachi, et Laurentii, electionem Rome dissensio fuit, ut senatores 
Laurentii partibus fauentes, aduersus ceteros, qui Simmacho pontifici aderebant, bellum 
inferrent, multasque cedes, et omicidia in medio urbis facientes, plerosque sacerdotes, multos 
etiam clericorum, ciuiumque Romanorum extinguerent. Denique ordinati sunt uno die ambo. 
Simmachus quidem in basilica Constantiniana, Laurentius uero in ecclesia sancte Marie. 
Sed cum neutra pars alteri cederet, constituerunt, ut lis accepta iudicio regis Theoderici 
finiretur. Qui Rauenne positus dum legatos utriusque partis audisset, decreuit ut qui prior 
ordinatus esset, aut quem maior pars cleri simul, et populi elegisset, ipse in sede apostolica 
resideret. Unde Symmachus pontifex factus, constituit Laurentium in Nucerie ciuitate episcopum, 
intuitu misericordie. In hac discensione sanctissimus Paschasius ecclesie Romane 
diaconus partibus fauebat Laurentii. Eo tempore Trasamundus, qui fratri Henrico apud 
Africam in Wandalorum regnum successerat fratris, uel patris Geiserici secutus perfidiam, 
clausis catholicorum ecclesiis, CCXX episcopos in Sardiniam exilio religauit; quibus beatus 
papa Simmachus cotidiana subsidia, et uestes ministrare non destitit. Hic etiam inter multa 
ecclesiarum opera, que uel a fundamentis creauit, uel prisca renouabit ac decorauit, ad beatum 
Petrum et beatum Paulum, et beatum Laurentium, pauperibus habitacula construxit, quibus 
cotidie necessaria subministrabat, et per singulos annos episcopis, et ceteris clericis, qui in 
exilio erant per Africam, uel Sardiniam, pecunias, et uestes ministrabat. Hic constituit 
omnibus dominicis diebus, et in nataliciis apostolorum, et martyrum ymnum angelicum ante 
canonem decantari. Inter has tempestates Fulgentius in confessione fidei, et scientia floruit. 
His ipsis apud Africam diebus, dum Arrianus quidam Olimpius nomine, corpus aquis balnearibus 
abluens, indigna quedam, et blasphema de sancte trinitatis fide uerba emoueret, 
ueniente subito ignito celitus iaculo, uisibiliter combustus est. Barbas quoque Arrianus 
episcopus, de nostre fidei regula, minore scilicet patri filium, sanctumque spiritum asserere 
cupiens, cum baptizaturus dixisset: Baptizo te Barbas in nomine patris filium in spiritu 
sancto, statim aqua, que baptizandum allata fuerat, nusquam comparuit. Quod aspiciens qui 
baptizandus erat, confestim ad ecclesiam catholicam fugiens, iuxta morem fidei baptismum 
Christi suscepit. Theodericus uero dum pacifice apud Italiam regnaret, per singula queque 
celebriora loca regia sibi habitacula construxit. 
</p> 


<p xml:id="g107.1-107.14" decls="#ocr"> 
 
Interea Simmacho papa uita decedente, successit ei Hormisda natione Campanus, ex 
patre Iusto, seditque annis UIII. Anastasius autem imperator dum in heresi, qua delapsus 
fuerat, perseueraret, duasque in Christo naturas, deitatis uidelicet, et humanitatis Euthychium 
heresiarcem sequens, denegaret, Hormisda papa direxit Enodium Ticinensem, episcopum, 
aliosque cum eo in Constantinopolim legatos, cum catholice fidei scriptis, quatenus 
Anastasium si respiceret, atque Acatium cum complicibus suis, ad ecclesie reducerent gremium. 
Is non solum etiam salubria eorum monita spreuit, sed insuper etiam a suis conspectibus 
non sine  contumelia  expulit, nauique fragili impositos, mandat ne 
uspiam per totam Greciam ad aliquam ciuitatem accederent. Quam eius impiam temeritatem 
diuina continuo ultio subsecuta est. Nam cum iam septem et uiginti imperii ageret 
annos, ui fulminis percussus interiit. Hormisda uero inter multa basilicarum ornamenta, 
que fecerat cum helemosinas pauperibus studiose, ac sine intermissione distribueret, fecit 
apud sanctum Petrum trabem ex argento ML librarum decoratam. Qui etiam sepultus est 
in basilica beati Petri. 
</p> 


<p xml:id="g107.15-107.25" decls="#ocr"> 
Anno dominice incarnationis DXUIII. Punito Anastasio heretico, Iustinus catholicus 
Augustali potitus est solio; ad hunc ob causam reintegrande fidei, directus ab Hormisda 
pontifice uir sanctitate precipuus Germanus Capuane sedis episcopis digne susceptus est, 
multorumque dubiam religionem solidauit. Eo tempore apud Africam defuncto Trasamundo 
Wandalorum rege Arriane perfidie Ildericus eius filius ex captiua Ualentiniani principis 
filia ortus, Wandalorum adeptus est regnum, qui non patrem hereticum, sed matris catholice 
monita frequens, recte fidei cultor enituit. Hunc pater Trasamundus ad mortem ueniens 
sacramenti nodis astringere curauit, ne umquam in regno suo catholicis consuleret; qui mox 
ut suus genitor uita caruit, prius  regni iura assumeret, omnes episcopos, quos Trasamundus 
in exilium miserat, regredi fecit, eosque ecclesias reformare precepit, post septuaginta 
quattuor annos, quam in exilium fuerant destinati. 
</p> 


<p xml:id="g107.26-108.13" decls="#ocr"> 
Quo tempore Hormisda rebus humanis exempto, Iohannes, natione Tuscus, ex patre Constantio 
ei in pontificatu successit, seditque annis duobus. At uero in Orientis partibus dum 
adhuc heresis Arriana uigeret, Iustinus ardore orthodoxe fidei, ut hereticorum nomen extingueret, 
statuit ubique ecclesias catholica religione consecrari. Quod dum in Italia rex Theodericus 
audisset, Iohannem papam, qui Hormisde successerat, simulque cum eo Theodorum, 
atque Agapitum consulares uiros, aliumque Agapitum patricium Constantinopolim ad Iustinum 
principem dirigit; mandat per eos interminans, ut, nisi quantocius hereticis suas ecclesias 
redderet, ipse omnes Italie catholicas ecclesias destrueret. Qui uenientes ad Augustum, 
cum ab eo digne, ut conpetebat, suscepti essent, magnis eum de sua, suorumque salute solliciti 
fletibus postulant, ut sue legationis seriem, quamquam esset iniusta, libenter exciperet, 
 
Italieque periture subueniret. Quorum fletibus Iustinus permotus, eis quod petebant concesit, 
Arrianosque suo iuri reliquit. Dum hi in itinere demorantur, Theodericus rabie sue 
iniquitatis stimulatus, Simmachum consulem, et patricium, et eius generum Boetium senatorem, 
et consulem catholicos uiros post carceris custodiam, gladio trucidauit. Iohannes 
uero pontifex dum Constantinopolim uenisset, ad portam, que uocatur aurea, populorum turbis 
ei occurrentibus, in conspectu omnium, roganti ceco lumen reddidit. Qui dum cum sociis 
rediens Rauennam ad Theodericum uenisset, Theodericus inuidie malitia ductus, quod catholice 
pietatis defensor Iustinus illos honorifice suscepisset, eum cum comitibus, carceris 
afflictione peremit. Sed hanc immanissimam crudelitatem animaduersio diuina secuta est, 
nam nonagesimo octauo die post hoc factum, subita morte defunctus est, cuius animam 
solitarius quidam apud Liparum insulam, uir magne uirtutis, aspexit inter Iohannem papam 
et Symmachum patricium deduci, et in Uulcani ollam demergi. Gothi igitur Athanaricum 
filium eius in regnum preficiunt. 
</p> 


<p xml:id="g108.14-108.23" decls="#ocr"> 
Rome uero post Iohannem, Felix, natione Samnis, ex patre Castorio in ordine pontificali 
constituitur, seditque annis tribus. Hic patriarcham Constantinopolitanum excommunicauit. 
Tunc etiam beatissimus abbas Benedictus uirtutum gloria claruit, cuius gesta beatus Gregorius 
papa in libro dialogorum scripsit. At uero Iustinus cum Augustalem dignitatem annos 
duodecim administrasset, apud Constantinopolim in pace quieuit. His ipsis diebus Audoin 
Langobardorum rex Guaconis regis filius, Langobardos in Pannoniam deduxit. Tunc quoque 
in Gallia Theodericus Francorum rex habebatur, qui Theodeberto filio suo despondit uxorem, 
uocabulo Guisegardam, filiam Guaconis regis Longobardorum. Habuit quoque idem Guaco 
et alteram filiam, nomine Gualderadam, quam Theobaldus Francorum rex Theodeberti filius 
sibi in matrimonium sociauit. 
</p> 


<p xml:id="g108.24-109.5" decls="#ocr"> 
Hic admonet locus, ut et de Langobardorum historiis, Francorumque gestis, pro ut tempus 
exigit, summatim aliquid interponatur. Tempore igitur Constantini Magni imperatoris, Guinili, 
qui et Longobardi, ab insula Germanie, que Scandinauia: dicitur, egressi, Ybor, et Aione 
ducibus, regionem que Scoringa dicitur, quasi habitaturi sunt ingressi, eamque per aliquot 
annos obtinuere. Quo tempore Cymbri et Assi Wandalorum duces uicinas quasque prouincias 
bello premebant. Guinili igitur, qui et Longobardi, commisso prelio cum Wandalis, 
acriterque dimicantes, uictoriam capiunt. De qua regione Longobardi, transacto non modico 
tempore, propter famis penuriam exientes, transierunt in Mauringam, unde progressi habitauerunt 
in Golandam. Mortuis autem ducibus, regem sibi Agelmundum, filium Aionis ducis 
statuerunt, qui per triginta tribus annorum curricula illis prefuit, qui quodam flumine transmeato 
 
in finibus Uulgarorum, ter cum eis dimicauit. Longobardi eorum igitur duobus 
preliis terga dantes, tertio prelio uictoriam capientes, contritis Uulgaribus, magna de illis sunt 
preda potiti. Defuncto Lamissone, Lethus rex successit, qui cum quadraginta annis regnasset, 
reliquid successorem filium suum Ildeoch. Hoc quoque defuncto, quintus rex Guidehoc 

regnum suscepit. 
</p> 


<p xml:id="g109.6-109.16" decls="#ocr"> 
Tunc in Noricorum finibus beatus Seuerinus mire abstinentie sanctitate preditus, pollebat 
uirtutibus. Interea mortuo Guidehoc, successit filius eius Claffo. Quo defuncto Tato filio 
eius septimus ascendit in regnum. Egressi Longobardi de Rugilant, uenerunt in campis 
patentibus, qui sermone barbarico felt appellantur. Quo in loco dum tribus annis commorarentur, 
Radulfus rex Herulorum fedus, quod cum Tatone pepigerat, inrumpens, eo quod 
compererat, fratrem suum a filia Tatonis peremptum, bellum ei intulit. Sed ipse cum suis a 
Longobardis superatus atque occisus est, et eius exercitus consternatus. Tatone consilio 
fratris sui interfecto scilicet Guaccone, regnum ipse octauus super Longobardos optinuit. 
Qui super Sueuos irruens suo dominio subiugauit. Mortuo uero Guaccone, Gualtari filius 
eius, cum per septem annos regnasset, mortuus est. Post quem nonus rex Audoin adeptus 
est regnum. 
</p> 


<p xml:id="g109.17-109.30" decls="#ocr"> 
At uero tempore Ualentiniani imperatoris, Franci a Meotidis paludibus uenientes, ripas 
Rheni occupauerunt. Duces sibi Marcomirum, Sunnonem, et Genebaudum eligentes, plurima 
Germanorum oppida peruaserunt. Qui tempore Theodosii imperatoris Treuerorum Gallie 
urbem inuaserunt, mortuisque ducibus, primo regem sibi statuunt Faramundum, Marcomiri 
filium. Quo defuncto successit ei filius eius Clodio Crinitus, qui post eum regnauit annis XX. 
Eo tempore Francorum reges Criniti habebantur. Clodioni uero successit Meroueus. Qua 
tempestate Hunni Rhenum transeuntes, Metis ciuitatem concremant. Treueris diripiunt, 
Tungri deuastant, Aurelianensem quoque adeuntes urbem, obsidione claudunt. Erat tunc 
temporis eiusdem ciuitatis presul uirtute admirabilis Anianus, cuius meritis, et orationibus, 
non solum urbs liberata est, sed etiam hostes hac, illacque profugi, atque protriti sunt. Post 
mortem quoque Merouei, regnauit Childericus filius eius. Ea tempestate Anthemio gubernante 
imperium Romanorum, et Leone Constantinopolitanum, apud Tholosam Gallie urbem 
e medio eius tota die sanguis largissimos profluxit riuos. Apud Noricorum etiam fines, beatus 
Seuerinus pollebat uirtutibus. 
</p> 


<p xml:id="g109.31-110.33" decls="#ocr"> 
Eo tempore defuncto Anastasio papa, Symmachus ordinatur, sed cum magna dissentione. 
Childericus autem Francorum rex regnauit annis XXIU. Post cuius mortem regnauit Clodoueus 
filius eius, qui fuit uir in rebus bellicis strenuus, et uirtute egregius. His autem 
diebus beatus Remigius Remensem episcopatum regebat Clodoueus autem duxit uxorem 
Christianam nomine Chrotildem, per quam ipse rex ad catholicam christiane religionis fidem 
uenit, quem beatus Remigius episcopus baptizauit. Hic construi fecit basilicam in honore 
beati Petri apostolorum principis in ciuitate Parisiaca, in qua sedes eius erat. Anastasio 
imperatore defuncto, successit ei Iustinus senior. His etiam diebus apud Uiennam Gallie 
urbem, multorum domus, simul et ecclesie terremotus concusse ceciderunt. In Paschali uero 
festiuitate beato Mamerto eiusdem urbis episcopo missarum solemnia celebrante, palatium 
regale, quod in eadem erat ciuitate, celesti concrematum est igne. Lupi quoque uel ursi 
siluis profugi eidem ciuitate nimium ceperunt esse infesti, adeo ut multorum lacerantes corpora, 
propria eos cogerent deserere habitacula. Unde memoratus sacerdos, adueniente dominice 
ascensionis die festo, conuocato populo premonuit agere triduanum ieiunium, ac omnipotentis 
Dei exposcere suffragium. Appropinquante ergo die statuto, conuenit omnis populus 
ad ecclesiam cum gaudio, letanias peragens cum triduano ieiunio. Exinde uniuerse ecclesie 
mos inoleuit, ut a cunctis fidelibus hee letanie peragantur. Regnauit autem Clodoueus annis 
XXX obiit uero anno dominice incarnationis quingentesimo. A transitu sancti Martini 
usque ad transitum ipsius Clodouei regis computantur annis CXII. Post quem quattuor filii 
eius, idest Theodericus filius eius, et Clodomirius, Childebertus, atque Clotharius regnum inter 
se equa lance diuidunt. Et Theodericus quidem sedem regni sortitus est meatis; Clodomirius 
Aurelanis, Clotharius Suessonis, Childebertus Parisius, quo et pater eorum; quo tempore 
Iohannes qui papa Hormisde successerat. Constantinopolim ad imperatorem Iustinum a Theoderico 
Gothorum rege est missus. Prefatus autem Clodomirus oratu matris Sigismundum 
regem Burgundionum orthodoxum, benignum, ecclesie Dei cultorem pium, positis insidiis, cepit, 
eumque cum filiis capite cesum in puteum proiici iussit, quem sanctorum collegio Christum 
dominum connumerasse ideo non ambiguum habetur, quod febricitantes quique, si pro remedio 
anime ipsius salutare fideliter fecerint offerre sacrificium, continuo ab infirmitatis sue liberantur 
incommodo. Sed non multo post, idem Clodomirus a Burgundionibus est in bello 
occisus. Cuius regni fortem Clotharius frater eius accepit, eius quoque filio gladio negauit. 
Theodericus igitur Francorum rex, quem supra meminimus, cum iam XXIU annis regnum 
Theodeberto filio suo sedem regni moriens reliquit. Qui mansuetus cunctis, atque modestus, 
iustitie quoque fuit egregius moderator, et cultor, eloquioque affabilis. Theodebertus autem 
defunctus est anno regni sui quartodecimo. Succeditque ei Theodebaldus filius eius, uir quidem 
Deo deditus, et seruos eius unice diligens, sed in suos crudelis. 
</p> 


<p xml:id="g111.1-112.11" decls="#ocr"> 
 
Cuius tempore Stella ex aduerso ueniens, in lunam ingressa est. Tunc quoque uue in 
arbore, que sambucus dicitur, nate sunt. Theodebaldus autem defunctus est anno octauo 
regni sui, principatum gentis, quam regebat, cum thesauris Clothario dereliquit habendum. 
Childebertus autem defunctus est anno quadragesimo nono, postquam regnare ceperat, cuius 
regnum et thesauri ad Clotharium redierunt. Clothario itaque Francorum regente principatum, 
Longobardorum genti preerat Audoynus rex, qui non multo post tempore Longobardos 
in Pannoniam deduxit; qui cum famosissimum, et uirtutibus clarum ubique nomen haberet, 
ipse Clotharius rex Clothsiundam filiam suam ei in matrimonium sociauit. Audoin rex quippe 
bellum cum Hunnis egit, nobiliterque eos deuicit. Cum Gepidis quoque bellum gessit, eosque 
deuictos omnino sibi subegit, Cunimundo eorum Rege interfecto ab eo. Eo tempore Gothi 
cum Totila rege eorum Italiam incolebant; quo tempore beatus Medardus Uermadensis episcopus 
plenus uirtutibus migrauit ad Christum Clotharius autem, postquam in Galliam per 
quadraginta et unum regnauerat annos, diem clausit extremum, regnumque filiis suis Chereberto, 
et Guthranno, Chilperico, atque Sigiberto reliquit. Regnum itaque ii quattuor fratres 
ex equo sortiuntur, et Chereberto quidem, qui et Aribertus est dictus, Parisiorum urbs quondam 
Childeberti forte peruenit: Guthranno Aurelianis, regnum uidelicet Chlodomiri: Chilperico 
Suessonis assignatur ciuitas, caput et ipsa regni paterni: Sigeberto autem medio matricumque, 
que et Metis, cessit, Theoderici patrui quondam subiecta dominatui, urbs formosa, 
et inclyta. Fuerat preterea Clothario filius alius, nomine Gunthrannus, corpore quidem 
elegans, mente leuis, dolis nulli uersutorum secundus; huic animus inquietus, prompta audacia, 
effera uis animi, qui tirannica adactus crudelitate, res aliorum rapinis diripiebat, quem cum 
pater eius modesta increpatione redargueret, ille mandata patris uilipendens, dum ei insidias 
parat, igne concrematus est. Childebertus itaque, qui et Charibertus rex Parisiorum ancillas 
suas diligens, uxorem propriam abiciens, non post multum temporis sine filiorum posteritate, 
finem uite sortitus est. Guthrannus autem fuit pacis et equitatis amator sed 
lenociniis meretricum deditus, licitum refutauit matrimonium; hic quodam die uenatum in 
sylua profectus sociis, pro ut res exposcebat, huc illucque dispersis, ipse cum uno suorum 
fidissimo fidelium, sub arbore quieturus resedit, positoque in ipsius gremio capite, oculos cupiens 
furari labori, obdormiuit: et ecce ex ore quiescentis regis paruum animal in modum 
reptilis egressum, oram preter labentis riuuli percursare, ac in ulteriorem ripam transire satagere 
cepit; quod cernens ille, super cuius genua rex caput inclinauerat, gladium uagina 
nudatum fluuio superposuit, et sic animal illud ad aliam transmeauit partem, atque sub radice 
cuiusdam montis ingressum, post aliquod rediit horarum spatium, et eodem ponte usum in 
 
os Guthranni regis ingressum est. Et surgens rex et familiari narrans somnium mirabile se 
uidisse: conspexi, inquit, fluuium per maximum pontem ferreum constratum, per quem transuectus, 
et speluncam cuiusdam montis radice constitutam ingressus, inibi inestimabiles thesauros 
repperi absconditos: refert alter de eo quid et ipse intuitus sit, consonaque sibi 
apparuerunt sompnii uerba, ac uisio manifesta. Quid plura? conuenientibus sociis, effossus est 
locus, maximusque auri ac argenti inuentus est thesaurus ueterum patrum, de quo Guthrannus 
ciborium mire magnitudinis simul et pulchritudinis compactum, sepulcrum Sancti Marcelli in 
Basilica, que Cabillonensi adiacet ciuitati; apud Condensem poni iussit. Chilperico autem 
Francorum regi erant filii Theodebertus, Meroueus, et Clodoueus; Theodebertus, autem a 
Sigeberto fratre suo est interemptus. Chilpericus uero interemit Sigibertum, qui regnauit 
annis quatuordecim. 
</p> 


<p xml:id="g112.12-112.16" decls="#ocr"> 
Preterea Rome post Felicem papam Bonifacius natione Romanus, ex patre Sigibuldo 
ordinatur in episcopatu, cum quo sub intentione Dioscorus ordinatur, fuitque dissensio magna 
in clero, et populo, sed, Dei iudicio, defuncto Dioscoro, Bonifacius in sede constituitur. Hic 
constituit, ut electio Romani pontificis non fieret, nisi post tertium diem depositionis eius, 
et ut nullus episcopus successorem sibi ordinaret. Et hic sepultus est in ecclesia beati Petri. 
</p> 


<p xml:id="g112.17-112.18" decls="#ocr"> 
Cui successit Iohannes, qui et Mercurius, natione Romanus, ex patre Proiecto, seditque 
annis II, menses IU dies UI. 
</p> 


<p xml:id="g112.19-112.25" decls="#ocr"> 
Anno Domini DXXUIII Iustinianus Iustini nepos ex sorore Romanorum quadragesimus 
nonus Augustalem adeptus est principatum. Hic et bella prospere per duces suos, maxime 
per Belisarium, gessit, et in causis ciuilibus componendisque legibus mirabilis extitit; nam 
per Belisarium patricium Persas fortiter deuicit. Qui postea in Africam ab eodem Iustiniano 
missus, Wandalorum gentem usque ad internicionem deleuit, capto Gelismero eorum rege, et 
Constantinopolim ad imperatorem misso. Carthaginem quoque, ac totam Africam Romano 
restituit imperio post annos nonaginta sex excissionis sue. 
</p> 


<p xml:id="g112.26-112.28" decls="#ocr"> 
At uero Rome Iohanne papa defuncto, Agapitus natione Romanus ex patre Gordiano 
presbytero ecclesie sanctorum Iohannis et Pauli, cathedram pontificalem suscepit, seditque 
mensibus XI. 
</p> 


<p xml:id="g112.29-113.9" decls="#ocr"> 
Interea Theodatus Gothorum rex sentiens se infestum habere Iustinianum principem, pro 
eo quod matrem Athanarici regis strangulare preceperat, et quod multum Italiam premeret, 
beatum papam Agapitum Constantinopolim dirigit, quatenus ei apud Iustinianum facti impunitatem 
impetraret. Qui sanctus pontifex, dum Iustinianum principem adiisset, facta 
cum eo de integritate fidei conlocutione, repperit eum in Euthychetis heresim corruisse, 
 
a quo primitus graues minas antistes perpessus est. Ad hoc siquidem usque uerbis progressum 
est, ut talia princeps a presule audiret: Ego Iustinianum imperatorem christianissimum 
uidere desideraui, sed Dioclitianum inueni; tandem ex uoluntate Dei; monitis eius 
acquiescens ad catholice fidei confessionem cum multis pariter, qui similiter desipiebant, 
regressus est. Anthimum quoque eiusdem regie ciuitatis episcopum, prefate hereseos defensorem, 
conuictum publice  communione priuauit ac persuaso principe in exilium direxit. 
Beatissimus quoque Agapitus, ex rogatu ipsius principis, catholici consecrauit in loco Anthimi 
episcopum catholicum, nomine Mennam, nec multos post dies pontifex apud eamdem urbem 
obiit, cuius corpus Romam translatum sepultum est in ecclesia beati Petri. 
</p> 


<p xml:id="g113.10-113.28" decls="#ocr"> 
Huic successit in pontificatu Siluerius, natione Romanus, ex patre Hormisda episcopo, 
seditque anno uno, mensibus U. Hic primus post beati Siluestri tempora, sine imperiali assensu, 
Gothorum manu est ordinatus episcopus; Theodatus siquidem Gothorum rex Italie, 
talem indixit in clero timorem, ut qui non consentiret, gladio puniretur. Iustinianus autem 
Belisarium patricium multis iam preliis gloriosum aduersus Theodatum dirigit, ut etiam 
Italiam a Gothorum seruitio liberaret. Interea mortuo Theodato, in loco eius Guittingis 
Gothorum rex successit. Bellisarius itaque per Siciliam iter faciens in Campaniam ad Neapolim 
uenit, quem Neapolitani ciues excipere noluerunt, quibus indignatus ad eiusdem urbis 
expugnationem totis se uiribus erexit, aliquantisque fortiter impugnatam diebus, tamdem 
ciuitatem per uim capiens, ingressus est, tanta non solum in Gothis, qui ibi morabantur, sed 
etiam in ciues ira deseuit, ut non etati, non sexui, postremo non sanctimonialibus, uel ipsis 
sacerdotibus etiam parceret; uiros in conspectu coniugum miserabiliter perimens, superstites 
matres, ac liberos captiuitatis iugo abduxit; cuncta rapinis diripiens, ecclesias etiam expoliauit. 
Dehinc Romam properauit, quo ciuitatem ingresso, Gothi, qui in urbe morabantur, 
noctu egressi Rauennam confugiunt. Guittingis autem mox aduersus Belisarium Romam 
cum ingenti Gothorum exercitu uenit. Belisarius non aptum tempus sibi bellandi uidens, 
intra urbis se menia clausit. Cumque per unum annum Gothi Romam obsedissent, demum 
territi Rauennam redierunt. Belisarius uero Neapolim proficiscens, eamque, prout competebat, 
ordinans, reconciliauit, ordinatamque relinquens, Romam ingressus est. 
</p> 


<p xml:id="g113.29-113.33" decls="#ocr"> 
Interea Siluerius papa fraude Uigilii archidiaconi sui, qui Constantinopolim tunc eius 
apocrisarius erat, ex precepto Theodore Auguste per eiusdem Uigilii suggestionem, exilio 
apud Pontianam insulam deportatus est; ibique pane tribulationis et aqua angustie Confessor 
mortuus est, eo quod reuocare noluisset Anthimum Constantinopolitanum a predecessore 
suo excommunicatum. 
</p> 


<p xml:id="g113.34-114.9" decls="#ocr"> 
Huic itaque Uigilius, natione Romanus ex patre consule Iohanne, successit in pontificatus 
 
honore, seditque annis DECEM ET SEPTEM, mensibus sex; cuius temporibus apud Constantinopolim 
quinta synodus congregata est sub Iustiniano principe contra Theodorum et omnes 
hereticos, qui beatissimam Mariam solum hominem non Deum et hominem genuisse affirmabant. 
In qua synodo catholice statutum est ut beata Maria semper uirgo Theodocos 
diceretur, quia sicut catholica fides habet: non solum hominem, sed uere Deum et hominem 
genuit. Uigilius autem licet fraudolenter accepisset episcopatum, quia tamen resipiscens facti 
penituit, firmus et perseuerans imperialibus noluit obedire preceptis, et ideo Auguste precepto 
exilio ductus apud Constantinopolim uitam finiuit. Cuius corpus in locello positum 
Rome translatum est. 
</p> 


<p xml:id="g114.10-114.12" decls="#ocr"> 
Pelagius natione Romanus ex patre Iohanne uicario huic successit in pontificatum, seditque 
annis XI mensibus X. Hic precepit ut scismatici episcopi per seculares potestates 
comprimerentur et hic sepultus est in basilica beati Petri. 
</p> 


<p xml:id="g114.13-115.23" decls="#ocr"> 
Preterea Guittingis Gothorum rex, coacto in unum iterum magno Gothorum exercitu, cum 
Belisario conflixit factaque suorum maxima strage in fugam conuersus est, qui fugientem 
comprehendit secumque Constantinopolim detulit. Mauros quoque post hec Africam infestantes 
mirabili uirtute potriuit. Gothi igitur capto Guittingi trans padum Eldebatum sibi 
regem constituunt, qui eodem anno perimitur. Cui succedit Erarius et ipse nec dum anno 
expleto iugulatur. Dehinc sibi Baduilam, qui et Totila dicitur, in regnum preficiunt. Moxque 
allecto undique exercitu, Gothi cum Totila rursus Italiam inuadunt. Exinde per Campaniam 
ad uiri Dei Benedicti patris cenobium iter facientes, perque ac Lucanie Brutiorum, 
fines Rhegium proficiscuntur, ultra Siculum transgressi fretum, Siciliam inuadunt, cuncta 
ferro atque rapinis deuastantes. Indeque reuertentes per Apuliam, atque Sampnium Romam 
petunt, eamque obsidionibus circumcludunt. Que tantam tunc famis penuriam perpessa est, 
ut pre magnitudine inopie natorum suorum carnes comederent. Fessis igitur nimium Romanis 
nec ualentibus menia tueri, Totila a porta Ostiensi urbem ingressus est. Qui parcere 
Romanis cupiens per totam noctem clangere bucinas iubet, quatenus ab incendiis et rapina 
Gothos cohiberet. Quod ut Iustinianus comperit, statim Narsim eunuchum suum cubicularium 
cum ualida manu dirigit. Hic autem Narsis prius quidem Carthularius fuit, deinde 
propter uirtutum merita Patriciatus honorem meruit. Erat enim uir piissimus, in religione 
catholicus, in pauperes munificus, in reparandis sanctorum basilicis satis studiosus, uigiliis, 
et orationibus in tantum studens, ut plus supplicationibus ad Deum profusis, quam armis bellicis 
uictoriam obtineret. Hac tempestate Langobardorum gens apud Pannoniam degebat, quibus 
preerat rex Alboyn. Narsis igitur ad Italiam ueniens, cum iam Langobardos amicitia federatos 
haberet, legatos ad Alboyn dirigit, quatenus ei cum Gothis pugnaturo ipse cum suis 
auxilium ministraret. Tunc Alboyn electam e suis manum direxit, qui suffragium Narsi aduersus 
 
Gothos conferrent. Qui maris Adriatici sinum transuecti, sociati Romanis magno cum 
Gothis certamine conflixere. Quibus deuictis et usque ad internecionem pariter cum Totila 
eorum rege pene deletis, honorati multis muneribus Longobardi uictores ad propria remearunt, 
et omni tempore, quo Langobardi Pannoniam possederunt, Romane reipublice aduersus emulos 
adiutores fuerunt. Sicque Narsis uniuersam Italiam ad reipublice iura reduxit. Totila interfecto, 
qui iam ultra decem annos in ea regnauerat. Pari etiam modo Iustinianus et alias 
gentes, non solum per Belisarium Patricium uerum etiam et per alios suos duces belli iure 
compressit. Quam ob causam propter horum omnium uictorias ut Alamannicus, Gothicus, 
Franciscus, Germanicus, Alticus, Alanicus, Africanusque diceretur, habere hec nomina 
meruit. Leges quoque Romanorum, quarum prolixitas nimia erat, inutilisque dissonantia 
mirabili breuitate correxit. Nam omnes constitutiones principum, que utique multis in uoluminibus 
habebantur, intra duodecim libros coartauit, ipsumque uolumen codicem appellari 
precepit. Rursumque singulorum magistratuum siue iudicum leges, que usque ad duo 
millia pene libros erant extense, intra quinquaginta librorum numerum redegit eumque codicem 
digestorum, siue pandectarum uocabulo nuncupauit. Quattuor etiam institutionum 
libros, in quibus breuiter uniuersarum legum textus comprehenditur, nouiter composuit. 
Nouas quoque leges quas ipse statuerat in unum uolumen redactas, eumdem Codicem 
nouellarum nuncupari sanciuit. Construxit quoque idem princeps intra urbem Constantinopolim 
sanctum Dei patris templum, quod greco uocabulo Agian Sophian idest Sanctam 
Sapientiam nominauit. Cuius opus adeo cuncta edificia excellit, ut in totis terrarum spatiis 
huic simile non possit inueniri. Erat enim hic princeps fide catholicus, in operibus rectus, 
pietate insignis, in iudiciis iustus, equitatis cultor egregius, ideoque omnia ei occurrebant 
in bonum. 
</p> 


<p xml:id="g115.24-116.3" decls="#ocr"> 
His autem temporibus beatissimus pater Benedictus apud Cassinum radiabat uirtutibus, 
qui nocte illa que sanctum precedebat diem sabbati, quo uigilia resurrectionis Christi colitur, 
scilicet duodecimo kalendas aprelis Deo spiritum reddidit. Huius temporibus Cassiodorum 
apud urbem Romam tam seculari, quam diuina scientia claruit. Hic primitus consul, 
deinde senator, ad postremum uero monachus fuit. Hoc etiam tempore Dionysius abbas in 
urbe Roma constitutus paschalem calculum miranda argumentatione composuit, incipiens 
ab anno dominice incarnationis DXXXII qui est annus Diocletiani CCXLIX Uictor quoque 
Capuanus episcopus librum de pascha scribens, Uictorii arguit errores. Tunc quoque 
apud Constantinopolim Priscianus Cesariensis grammatice artis profunda rimatus est. 
Arator etiam Romane ecclesie subdiaconus apostolorum actus uersibus exarauit. Quo 
tempore beatus Germanus Parisiace urbis episcopus in sanctitate clarebat. Tunc etiam 
 
corpus sancti Antonii, diuina reuelatione repertum, Alexandriam refertur. Iustinianus igitur 
eo in tempore, postquam XXXUIII annis imperium felici forte rexit, regni sceptrum cum 
corona Iustino reliquit minori, deficientibus in eo Romanorum historiis. 
</p> 


<p xml:id="g116.4-116.5" decls="#ocr"> 
Interea Rome defuncto Pelagio, Iohannes natione Romanus de patre Anastasio illustri 
uiro, pontificali cathedra sublimatus est, seditque annis XII mensibus IX. 
</p> 


<p xml:id="g116.6-118.8" decls="#ocr"> 
Anno Domini DLXIU. Iustinus apud Constantinopolim suscepit imperium, uir in omni 
auaritia deditus, improbus moribus, exemptor pauperum, senatorum expoliator, opumque tenacissimus, 
cui tanta fuit cupiditatis rabies ut arcas ferreas fieri iuberet in quibus ea que 
rapiebat auri argentique talenta congereret. Is cum a diuinis mandatis aurem cordis 
auerteret, iusto Dei iudicio amens effectus est. Hic Tiberium Cesarem asciuit, qui eius imperium 
gubernaret, hominem iustum, utilem, strenuum, sapientem, elemosinarium, largum, 
in iudiciis equum, in uictoriis clarum, et quod his supereminet, uerissimum christianum. 
Interea Narses, cuius ad omnia studium uigilabat, a quibusdam Romanis emulis apud imperatorem 
Iustinum et eius coniugem Sophiam accusatur, quorum uerbis in tantum aures accomodarunt 
ut Cesar ira exardescens successorem Narseti Longinum direxerit prefectum. 
Augusta uero inter alias minas atque iniuriosa uerba que de Narsete dixerat, quia eunuchus 
erat, dixit eum non consulatum debere Romanum sed in gyneceo seminarum pensa 
diuidere lanarum. Ad hec Narses: talem se, inquit, orditurum telam , qualem ipsa 
 dum uiueret, deponere non posset. Nec promissa moratus, ad Alboyn regem 
Langobardorum legatos mittit, qui Pannonie pauperima rura deserere et ad Italiam solo 
uberem hortarentur transire. Narses autem urbe Roma relicta apud Neapolim post aliquarum 
temporis defunctus est. Continuo apud Italiam ignee acies in celo apparuerunt. Langobardi 
igitur cum uxoribus et filiis, de Pannonia egressi, postquam habitauerunt ibi XLII. 
annis, et commodantes terram, quasi propriam hereditatem, uicinis suis ingressi sunt Italiam, 
cum iam ab incarnatione domini DLXUIII. anni essent euoluti, et preerat Langobardis rex 
Alboyn. Alboyn itaque Italiam ingrediens pro indictione tertia cepit Aquileiam, Uenetiam, 
Forum Iulii, Ueronam et Mantuam ac Mediolanum omnesque Ligurie ciuitates, Ticinum 
quoque, ubi sedem regni statuerat, et alias usque Tusciam ciuitates; Roma quoque tantis 
malis a Langobardis adacta est, sicut beatus testatur Gregorius, ut eis postea tributaria fuerit, 
ita ut ciues quintam partem frugum suarum pactione tributi Langobardis persoluerent. 
 Interea rex Alboyn postquam in Italia annis tribus et mensibus UI regnauerat, insidiis coniugiis 
sue interfectus est. Fuit autem Alboyn bellicosissimus, summeque audacie uir, bello 
famosissimus, statura procerus, strenuus et ad bella peragenda toto corpore coaptarus. 
Tandem Langobardi preficiunt in regnum Cleph nobilissimum uirum; quo uita decedente 
postquam uno anno et mensibus sex tenuit principatum; duces in Langobardorum gente decennio 
sunt creati, et unusquisque ducum suam regebat ciuitatem. Per hos duces Italia 
ex magna parte capta et Langobardis subiugata est, nonnullis ciuitatibus subrutis, expoliatis 
ecclesiis populisque interfectis. E quibus ducibus aliquanti Gallias predandi cupiditate 
petentes irruerunt, preda et incendiis cuncta uastantes. Quibus ad dimicandum cum exercitu 
Gunthrannus apud Prouinciam cum Amato patricio occurrit, et bello conflicto patricium 
ipsum interemerunt, regem uero Gunthrannum fugauerunt, tantamque tunc stragem Langobardi 
uictores de Burgundionibus fecerunt, ut uix possit colligi numerus occisorum, et diuites 
facti de ingenti captiuorum grege ac de inestimabili preda ad Italiam sunt reuersi. 
Non multo post tempore tres Langobardorum duces Gallias irruperunt: quorum unus quidem 
nomine Amo Ebredunensem carpens uiam; usque Machouillam accessit ibique tentoria fixit. 
Alius autem dux, nomine Zaban, per Deinsem descendens usque ad Ualentiam uenit. Tertius 
uero dux, nomine Rodanus, Gratianopolim ciuitatem aggressus est. Et Amo quidem Arelatensem 
debellauit prouinciam cum urbibus, que circum site sunt, et usque ad ipsum 
lapideum campum qui adiacet urbi Massiliensi accedens, uniuersa que inuenire poterat depopulatus 
est. Rodanus quoque et Zaban pari modo incendiis et rapinis loca ad que 
accesserunt demoliti sunt. Que cum Mummulo patricio perlata fuisset; cum ualida manu 
ueniens, primum cum Rodano conflixit, et multos de eius exercitu peremit, ipsumque 
Rodanum lancea uulneratum ad montium excelsa fugere compulit. Qui exinde cum quingentis 
uiris qui ei remanserant per deuia siluarum prorumpens, ad Zaban, qui tunc urbem 
Ualentiam obsidebat, peruenit eique omnia que acta fuerant nuntiauit. Qui pariter dum 
ad Ebredunensem omnia depredantes uenissent, ibi eis Mummulus cum innumero exercitu 
 occurrit, et commisso prelio eosdem deuicit. Tunc Zaban et Rodanus sine 
ullius lucri conquisitione Italiam remearunt. His auditis Amo, ut erat animo fortis, 
 
intrepidus Mummulo occurrit et acriter cum eo preliando ipsum fugauit, et eius exercitum 
strauit. Quo superato cum omni preda collecta Italiam profectus est. Eo siquidem tempore 
Langobardi comam capitis tondebant, nam ceruicem usque ad occipitium radentes 
nudabant, capillos a facie usque ad hos dimissos habentes, uestimenta uero erant laxa et 
maxime linea qualia Saxones habere solent, ornata institis latioribus uario colore contextis. 
Tibialiis cum fasciolis eorum crura stringebantur: calige uero eis erant usque ad summum 
policem pene aperte, et alternatim laqueis corrigiarum retente. Postea uero ceperunt sibi 
osis uti more Romanorum super quas equitantes birreos imitabantur. 
</p> 


<p xml:id="g118.9-118.25" decls="#ocr"> 
Anni Domini DLXXU mortuo Iustino cum duodecim annis regnasset, Tiberius 
Constantinus Romanorum regum quinquagesimus sumpsit imperium. Hic sub Iustino adhuc 
Cesar cum rem publicam regeret, et multas egenis elemosynas erogaret, magnam ei dominus 
auri copiam subministrauit. Nam deambulans per palatium uidit in pauimento domus 
tabulam marmoream dominice crucis uexillo insignitam, et ait: Crucem domini qua pectus 
frontemque munire debumus indignis quid pedibus conculcamus? Et simul cum uerbo iussit 
eandem tabulam auferri a pauimento, qua amota, reperiunt et aliam simili signaculo expressam; 
post hanc quoque reperiunt et tertiam, quibus ablatis, inuenit magnum thesaurum 
habentem supra mille auri centenaria, sublatumque aurum pauperibus abundantius quam 
consueuerat largitur. Narsetis quoque thesaurum in quadam Italie urbe, terra defossum, 
quodam decrepito sene indicante, inuenit, et in simile opus distribuit. Ad hunc Chilpertus 
rex Francorum suos dirigens legatos, multa ab eo ornamenta, aureos etiam quinquaginta 
singularum accepit librarum, habentes ex una parte effigiem imperatoris et in circulo 
scriptum: Tiberii Constantini perpetui Augusti, ab alia uero, quadrigam et ascensorem continentesque 
scriptum: gloria Romanorum. Huius exercitus ab eo missus Persas potentissime debellauit uictorque regrediens, tantam prede molem cum uiginti pariter elephantis 
abduxit ut humane crederetur posse sufficere cupiditati. 
</p> 


<p xml:id="g118.26-118.29" decls="#ocr"> 
Preterea Rome Iohanne defuncto, Benedictus natione Romanus, de patre Bonifacio, ei 
in pontificatu successit, seditque annis quatuor, mense uno. Quo tempore gens Langobardorum 
omnem inuasit Italiam, comitante fame et mortalitate. His autem laboribus et afflictionibus 
idem Benedictus papa mortuus est et sepultus in basilica beati Petri. 
</p> 


<p xml:id="g118.30-119.9" decls="#ocr"> 
Huic itaque successit Pelagius, natione Romanus ex patre Unigildo, seditque annis decem 
mensibus II. Hic absque iussione principis est ordinatus, eo quod Langobardi obsiderent 
Romam nec posset quisquam a Roma progredi. Hic autem nouem prefationes tradidit 
ecclesie ante canonem decantandas, et hic sepultus est ad sanctum Petrum. His autem 
diebus beatus Gregorius diaconus, cum esset apocrisarius in eadem urbe regia, morales libros 
in Iob composuit, et Euthychium eiusdem urbis episcopum in conspectu Augusti superauit, 
ita ut ipse Augustus librum illius, quem de resurrectione scripsit, suis catholicis 
 
assertionibus destruens deliberaret flammis cremari. Docebat enim idem Euthychius corpus 
nostrum in illa resurrectionis gloria inpalpabile, et uenti aerisque subtilius esse futurum, 
contra illud dominicum: palpate, et uidete quia spiritus carnem et ossa non habet, sicut me 
uidetis habere. Tiberius uero Constantinus postquam imperium septem rexerat annis, sentiens 
sibi diem mortis imminere, Mauricium, genere Cappadocem, uirum strenuum, tradita 
sibi in matrimonio filia sua, ad imperium elegit. Sic ad eternam patriam migrauit, maximum 
luctum populis de sua morte relinquens. Fuit autem summe bonitatis, eleemosynis 
promptus, in iudiciis iustus, in iudicando cautissimus, nullum despiciens, sed omnes in sua 
bona uoluntate complectens, omnes diligens, ipse quoque a cunctis est dilectus. 
</p> 


<p xml:id="g119.10-120.29" decls="#ocr"> 
Anni Domini DLXXXII. Mauricius indutus purpura, redimitus diademate ad circum 
processit, ecclamatisque sibi laudibus, largitis per populos muneribus primus ex Grecorum 
genere in imperio confirmatus est. At uero Langobardi cum per annos decem sub potestate 
ducum fuissent, tandem communi consilio Authari filium Clephonis supra memorati 
principis regem sibi statuerunt. Quem etiam propter dignitatem Flauium appellauerunt, 
quo prenomine omnes, qui postea fuerunt Langobardorum reges usi sunt, ut Flauii dicerentur : 
Cui ob restaurationem regni duces, qui tunc erant, mediam totius substantie tribuerunt. 
Guthrannus autem rex Francorum propriis orbatus filiis, anno regni Chliperici quinto decimo 
Chilbertum nepotem suum adoptauit in filium, eumque regem constituit. Eo tempore Mauricius 
imperator; Childeberto regi Francorum quinquaginta millia solidos per legatos suos 
direxit, ut cum exercitu super Langobardos irrueret eosque Italia propelleret. Qui collecta 
multitudine hoc agere temptauit, sed minime potuit. Interea Childebertus rex 
Francorum bellum aduersus Gothos agens, eos acie superauit. Rursus uero Mauricius imperator 
legatos ad Childebertum Francorum regem misit, orans ut exercitum contra Langobardos 
mitteret; Childebertus itaque legatis Mauricii acquiescens, iterum Francorum exercitum 
atque  ad Italiam  direxit. Uerum Langobardis 
aciem producere atque aduersariis ire obuiam meditantibus, Franci ac Alamanni dissensionem 
inter se habentes, sine ullius lucri conquisitione ad patriam remearunt. Sed non 
multo post Childebertus legationem ad Mauricium imperatorem direxit, mandans ei ut 
quod prius non fecerat, nunc contra Langobardorum gentem susciperet bellum, eos ab 
Italia remoueret. Qui nihil moratus exercitum suum ad Langobardorum debellationem 
direxit in Italiam. Cum quo Authari rex et Langobardorum acies non signiter confligunt. 
In ea pugna Langobardi uictoriam capiunt, Franci uehementer cesi, nonnulli  capti, 
 
plurimi etiam per fugam elapsi, uix ad patriam reuertuntur. Interea Autari rex accepit 
uxorem Theodelindam filiam regis Baioariorum. Authari uero per Spoletum Beneuentum 
peruenit et easdem regiones accepit. Dehinc usque Regium ambulauit, cuncta sibi componens, 
et quia apud Regium intra undas maris columna quedam posita esse dicitur, usque 
ad eam equo sedens accessit, et eandem haste sue cuspide tetigit dicens: huc usque erunt 
fines Langobardorum. Anno XIX Guthranni atque Chilperici, Burdigalensis ciuitas terre 
motu concussa est et de Pyrineis montibus immensi lapides sunt euulsi, quibus immensa 
hominum pecorumque multitudo interiit, ipsaque ciuitas in proximo incendio concremata est. 
Aurelianensis urbs incendio simili uastata est. Apud Carnotinum pagum de effracto pane 
sanguis effluxit. Celum quoque ardere uisum est. Anno septimo Childeberti regis, qui 
fuit XXI. Chilperici regis atque Guthranni, stella cometes uisa est in die sancto pasche. 
Apud Suessonam ciuitatem celum ardere uisum est. In Parisiaco pago sanguis de nube fluens 
uestimenta multorum hominum cruentauit. Inualitudines uarie ac mortalitas magna eo anno 
Francorum attriuere gentem. Per idem tempus Chilpericus Francorum rex in Sabellianam 
heresim lapsus est; qui non multo post tempore reuertens de uenatione ut ei mos erat fraude 
Fedegundis coniugis sue interfectus est a Landrico, qui cum ea stupri consuetudinem habere 
consueuerat. Iste quidem inuisus suis fuit, nec amabilis extrancis. Regnauit autem 
annis XXIII. Eo tempore fuit aque diluuium in finibus Uenetiarum et Ligurie, seu ceteris 
regionibus Italie, quale post Noe tempora creditur non fuisse. In hac ualida aquarum 
procella tantum Athesis fluuius excreuit ut circa basilicam beati Zenonis martyris, que extra 
Ueronensis ciuitatis muros sita est, usque ad fenestras superiores aqua pertingeret, licet in 
eadem ecclesia aquam minime introierit, muris eiusdem ciuitatis maxima ex parte subrutis. 
Apud urbem uero Romam in tantum Tyberis fluuius excreuit, ut aque super muros 
Urbis influerent et maximas in ea regiones occuparent. Tunc per alueum fluminis eiusdem 
cum multitudine serpentium draco etiam mire magnitudinis per Urbem transiens usque ad 
mare descendit; subsecuta statim est hanc inundationem grauissima pestilentia, quam inguinariam 
uocant, que tanta strage populum deuastauit, ut de inestimabili multitudinem uix 
pauci remanerent, primumque Pelagium papam perculit et sine mora extinxit. Dehinc in 
populo se extendit. 
</p> 


<p xml:id="g120.30-122.38" decls="#ocr"> 
Dum igitur tanta tribulatio miseram quateret Romam, beatus Gregorius, qui tunc monachos 
et leuita erat a cunctis generaliter papa electus est, anno regni Guthranni Francorum 
regis uicesimo quarto, indictione UII. In cuius ordinatione cum nihil aliud, quam iussio 
 
principis deesset, non enim decebat tunc quemlibet ad pontificatum Romanum promoueri absque 
iussione principis Constantinopolitani, uir domini Gregorius legatum eum literis ad Mauricium 
direxit imperatorem, obsecrans ne populo in sui electione preberet assensum. Cuius 
literas prefectus Urbis interceptas disrupit et consensum populi imperatori transmisit. Qui 
ualde gauisus est, quod locum aptum largiendi honoris diacono olim sibi amicitie familiaritate 
karissimo reperisset, nam filium eius de sacro fonte suscepit, eum sine dilatione ordinari 
precepit. Ordinatus autem tam cautum tamque humilem se in omni sua prebuit actione, ut 
sicut ex gestis siue scriptis eius dignosci potest, uix nullus in successoribus eius illi similis 
possit inueniri in flore eloquentie ac puritate doctrine, uel etiam in sanctitate uite. Liber 
quippe sacramentorum ab eo editus est et antiphonarius tam diurnus quam nocturnus, et 
tractatus in Ezechielem, et quadraginta euangelia, et in Iob moraliter et allegorice, et ad 
historiam compendiose digestus, et dialogorum liber; et pastoralis cura Iohanni Rauennati 
directa, et registrum ad regendam ecclesiam satis utiliter. Hic instituit ut antiphona cantaretur 
que uocatur introitus ad mulcendum audientium animos, deinde Kirie eleison nouies 
decantari et post epistolam graduale et alleluia, excepto a septuagesima usque in pascha, 
in quibus diebus tractus instituit decantandos; post euangelium uero dum oblationes offeruntur, 
offertorium decantari, et post fractionem eucharistie, postquam communicatum fuerit, post 
communionem. Hic idem addidit in canone: diesque nostros in tua pace dispone, et ut alta 
uoce oratio dominica super eucharistiam decantaretur. Hic letaniam maiorem instituit, 
instituitque stationes fieri ad sanctum Petrum in natale Domini, in epiphania, in dominica 
de passione, in maiori scrutiniorum, in pascha, et in albis pasche, in ascensione, in pentecosten, 
in natale apostolorum, in tertia dominica de aduentu, et in dedicatione ecclesie eiusdem 
que est in octaua sancti Martini, in sancti Andree, in cathedra sancti Petri, in letania maiore, 
et in omni sabbato quatuor temporum; similiter instituit omnibus diebus quadragesime stationes 
fieri per diuersas ecclesias, et in albis paschalibus; et ut a septuagesima usque in pascha 
non caneretur alleluia; et ut in matutinali synaxi, in festiua octo tantum canerentur responsoria, 
et quotidiana tantum duo, et ut a presbytero diceretur: Deus in adiutorium meum 
intende. Hic doctor eximius anno Mauricii imperii XIU, indictione XIII, synodum episcoporum 
XXIU ad corpus beati Petri XXIU apostoli congregans, de necessariis ecclesie 
decernit. Idem missis in Britanniam Augustino, Melito et Iohanne, et aliis pluribus 
cum eis monachis timentibus Deum, Anglos ad Christum conuertit. Beatus autem Gregorius 
direxit Theodelinde regine Langobardorum librum qui dialogus nominatur, eo quod 
religiosa erat, et ferocem uiri sui animum sepissime piis suggestionibus aduersus ecclesiam 
mitigabat. Siquidem regina hec basilicam beati Iohannis Baptiste in Modicia construxit, 
qui locus supra Mediolanum duodecim millibus abest, multisque ornamentis auri argentique 
decorauit. Hac tempestate Autharis Langobardorum rex exercitum ad Istriam misit, qui 
post predas et incendia facta pace uim magnam pecunie regi Autari detulerunt, Comacinam 
 
quoque insulam obtinuerunt. Quo tempore Herminigildus Leuigildi Gothorum filius regis ob 
fidei catholice confessionem a patre Arriano priuatus regno et in carceris uincula proiectus, 
ad extremum in capite percussus est. Anno XXX regis Guthranni, tunica domini nostri 
Iesu Christi, que uni militum forte euenit, inuenta est in ciuitate Zaphat, in archa marmorea 
facta posita, tempore Thome Hierosolymitani episcopi et Iohannis Constantinopolitani et 
Gregorii Antiocheni. Anno XXXI. Guthranni regis Authari rex Langobardorum obiit anno 
dominice incarnationis DXC cui successit Agilulfus in regnum. Guthrannus itaque Francorum 
rex moritur anno regni sui XXXIII. Fuit autem Guthrannus in bonitate precipuus, in eroganda 
pauperibus elemosyna largifluus Christi sacerdotibus se humilem prebens subditis 
suis benignus, gentibus externis placatus, atque pacificus, et in omni bonitate cospicuus. 
Cui successit Childebertus eius nepos, filius Sigelberti; huic autem successerunt duo filii sui 
adhuc pueryli sub tutela regine Brunichildis constituti, et Theodeberto quidem regnum Austrasiorum, 
siue Burgundionum, quod pater Childebertus a genitore suo Sigeberto sibi relictum 
acceperat. Theoderico autem regnum Guthranni, quod Childebertus iure adoptionis tenuerat, 
sorte obuenit. Qui etiam sibi in his locis quibus et priores constituere sedes. His 
diebus Audoaldus super Langobardos leuatus est rex ab Agilulfo rege patre suo, astantibus 
legatis Theodeberti regis Francorum et desponsata est eidem regi puero filia regis Theodeberti, 
et firmata est pax perpetua cum Francis. Eodem tempore Francis cum Saxonibus 
pugnantibus, magna strages ab utrisque partibus facta est. Interea Childebertus rex 
Francorum ui ueneni extinguitur; rex autem Theodericus sanctum Desiderium Uiennensem 
episcopum prius exilio relegari, nouissime uero lapidari precepit. Obiit itaque Theodericus 
anno regni sui septimodecimo cui successit in regnum Clotharius Chilperici filius. Extinctis 
igitur, uel uaria sorte obeuntibus tot Francorum regibus, a quibus per XL ferme et unum 
regnatum est annos, solus legitime successionis heres Clotharius Chilperico patre genitus ex 
regia stirpe uidebatur relictus, in quo regnandi ius potissimum transfundi oporteret. Interea 
Mauricius Augustus, postquam XXI. annis Constantinopolitanum rexit imperium, cum filiis 
suis Theodosio, Tiberio et Constantino occiditur a Foca tunc tribuno, qui fuerat prisci 
patricii strator. Fuit autem Mauricius utilis reipublice, denique contra hostes sepe dimicans 
uictoriam obtinuit. Hunni quoque, qui et Auares appellantur, eius uirtute deuicti sunt. 
Hic in medio sui tempore dum diuine legi contrarius esset et a beato Gregorio frequenter 
admonitus corrigi nollet, immo eidem uiro Dei, quia factis non poterat, uerbis iniurias irrogare 
non desisteret, tali meruit a domino redargui iudicio. Denique nocte quadam uidit in 
somnis assistere se imagini Saluatoris, et uox ex ipsa imagine audita est, dicens: date Mauricium, 
qui cum presentatus ab ignotis ministris fuisset, uox iterum sonuit, interrogans illum: 
quid magis eligeret, utrum in isto seculo que nequiter egerat recipere, an futuro examini 
reseruari, cui Mauricius: O Iesu bone, iube me potius in isto seculo male commissa luere, et 
uenturi iudicii diem non formidare, et Electorum tuorum participem fac esse. Tunc qui loquebatur: 
tradatur, ait, Mauricius Foce militi cum uxore et filiis, quod postea euenit. 
</p> 


<p xml:id="g123.1-123.6" decls="#ocr"> 
 
Anno dominice incarnationis DCIU. Focas, ut premissum est, Romanorum regnum inuadens 
per octo annorum curricula tenuit. Erat autem hic formidolosus et sanguinarius, 
cuius secundo anno imperii, indictione UIII. Gregorius papa migrauit ad Christum; 
sepultusque est in ecclesia beati Petri ante Secretarium. Eo siquidem anno Theudepertus, 
et Theudericus reges Francorum aduersus Chlotharium patruum suum dimicauerunt, 
in quo certamine ex utraque parte multa milia hominum ceciderunt. 
</p> 


<p xml:id="g123.7-123.10" decls="#ocr"> 
Interea Sabinianus, natione Tuscus de patre Bono, successit Gregorio in pontificatus 
honorem. seditque anno uno, mensibus U. Hic autem tempore famis iussit aperiri orrea 
ecclesie, et uenundari frumenta per unum solidum tritici modios XXX. Hic in ecclesia 
beati Petri luminaria addidit, et sepultus est in ecclesia eiusdem beati Petri apostoli. 
</p> 


<p xml:id="g123.11-123.20" decls="#ocr"> 
Bonifacius natione Romanus ex parte Catadioce huic successit in pontificatu, seditque 
mensibus nouem. Hic obtinuit a Foca Cesare priuilegium ut Romane ecclesie Constantinopolitana 
subiceretur, et ut romana ecclesia caput esset omnium ecclesiarum. Hic in synodo 
constituit ut nullus in episcopatus eligatur, nisi prius tertium diem obitus episcopi predecessoris; 
et ut ipsa electio a clero communiter et populo fiat, et sic subsequatur assensus principis 
eiusdem ciuitatis. Quo uita decedente alter Bonifacius natione Marsorum, ex patre 
Iohanne, ei successit in pontificatu, seditque anno UI mensibus UIII. Hic a Foca Cesare 
obtinuit dari sibi templum, quod ab antiquis uocabatur Pantheum, quod ipse ablatis idolatrie 
sordibus consecrauit in honorem sancte Dei genitricis Marie et omnium sanctorum. 
Et hic sepultus est ad beatum Petrum apostolum. 
</p> 


<p xml:id="g123.21-124.15" decls="#ocr"> 
Quo tempore Perse aduersus rempublicam grauissima bella gerentes multas Romanorum 
prouincias et ipsam Hierosolymam auferunt, et destruentes ecclesias, sancta quoque prophanantes 
inter ornamenta locurum uel sanctorum, que diripuerunt, etiam dominice crucis 
lignum de Hierosolyma abducunt. Interea Foca imperator ab uniuerso senatu deseritur, 
qui peruersa insaniens mente, opes imperii in mare proiciebat; contra hunc Heraclius prefectus, 
qui tunc Africam regebat cum exercitu ueniens eum regno uitaque priuauit. Eo quoque 
tempore Agilulfus Langobardorum rex qui et Aio est appellatus, postquam XXU regnauerat 
annos diem clausit extremum, cui Adoaldus filius eius una cum matre in regnum successit. 
Sub his autem ecclesie restaurate sunt et multe donationes per loca uenerabilia largite. 
Sed dum Adoaldus accepta potione a quodam imperatoris Legato aduersa mente insaniret, 
 
postquam cum matre decem regnauerat annis, de regno eiectus est et a Langobardis in 
loco eius Arioaldus est substitutus. Circa hec tempora beatus Columbanus, genere Scothus, 
postquam in Gallia in loco qui Luxouium dicitur monasterium construxerat, in Italiam ueniens, 
monasterium quod Bobium dicitur in Alpibus Cottiis edificauit. Clotharius uero Francorum 
rex anno regni sui XLIX Dagobertum filium suum regni fecit consortem. Anno 
autem XUI. suscepte monarchie, paterni autem regni XLIU, Clotharius rex moritur, qui 
aui sui simile nomen iunior appellatus est: fuit autem uir patiens, litteris eruditus, timoris, 
Dei plenus, pauperibus uictus necessaria tribuens, ecclesiarum Dei, atque sacerdotum consulens; 
cui Dagobertus filius successit, ex cuius aduentu fiducia bonis maximeque pauperibus 
orta, seditiosos uero atque rapine intentos formido grauis inuaserat, ac quedam mentium 
consternatio. Hic beato Arnulfo Metensium ciuitatis episcopo ad erudiendam litteram traditus 
fuerat, consilio cuius postea bene ac preclare plura faciebat. Dagobertus quippe cunctam 
Austriam cum Burgundia, cunctamque Neustriam cum Guasconum terra dominio suo 
subegit; post discessum uero beati Arnulfi idem Dagobertus rex consilio Pipini qui erat Maiordomus 
utebatur. 
</p> 


<p xml:id="g124.16-125.3" decls="#ocr"> 
Anno dominice incarnationis DCXII Heraclius Heracliani filius, occiso Foca, ei in imperium 
substituitur; hic Heraclius multas prouincias a Persis peruasas reipublice restituit, monamachiam 
pugnam cum ductore exercitus Persarum, proposita lege, ipse Heraclius elegit 
eumque percussum equo deiecit mortuum, Chosroe quoque regem Persarum gladio suo interfecit: 
filium uero eius baptizatum de sacro fonte leuauit eumque regem in regno constituit, 
peruagatusque uniuersam Persidem, argentum turris in qua Chosroe sedem constituerat, exercitui 
suo tribuit. Aurum uero restauratione deputans ecclesiarum, quas Chosroe destruxerat, 
ipse Heraclius cum multimoda preda ac septem elephantis multis opibus oneratis, assumpta 
etiam Saluatoris cruce, Hierosolymam remeauit ipsamque crucem in loco suo reposuit, 
captiuos in propria restituit ac deinde Constantinopolim rediit. Fuit autem Heraclius uultu 
decorus, uisu hilaris, statura mediocris, egregi eque fortitudinis, qui sepe leones in arena 
plures interfecerit: cumque literis abunde esset instructus, ad ultimum astrologus eflicitur. Hic 
sociata sibi iure connubii sororis sue filia in Euthychis delapsus est sectam. Quo tempore 
Anastasius Persa monachus nobile pro Christo martyrium patitur. Qui natus in Perside 
magicas a patre puer artes discebat: sed ubi a captiuis christianis Christi nomen acceperat, 
in eum mox animo toto conuersus, relicta Perside, Hierosolymam petiit; ubi accepta 
baptismatis gratia monasterium intrauit ibique UII annis regulariter uixit. Tandem captus 
a Persis, et multa diu uerbera inter carceres et uincula perpessus, mittitur ad Chosroe 
regem Persarum, a quo tertio per interualla temporis uerberatus ad extremum una manu 
per tres horas diei suspensus, sic decollatus cum aliis LXX martyrium compleuit. Mox 
tunica eius indutus quidam demoniacus curatus est. Interea superueniens cum exercitu Heraclius 
princeps, superatis Persis, christianos, qui erant captiui, reduxit gaudentes. Reliquie 
beati martyris Anastasii primo in monasterium suum, deinde Romam aduecte uenerantur 
in monasterio beati Pauli apostoli ad aquas Saluias. 
</p> 


<p xml:id="g125.4-125.7" decls="#ocr"> 
Preterea Rome defuncto Bonifacio, Deusdedit, natione Romanus, ex patre Stephano 
subdiacono, ei in pontificatu substituitur, seditque annos III mense I. Hic constituit sub interminatione 
separationis ut nulla mulier filium suum de fonte susciperet similiter et in confirmationibus; 
et hic sepultus est ad sanctum Petrum. 
</p> 


<p xml:id="g125.8-125.12" decls="#ocr"> 
Huic successit Bonifatius, natione Campanus, ex patre Iohanne, seditque annis quinque: 
hic autem beatissimus papa Bonifatius paterna pietate clericos aluit, pauperes fouit, cunctos 
honorans, fuit mitissimus in diebus suis super omnes homines et misericors, unde et 
ipse ab omnibus amabatur. Hic constituit ut nullus de ecclesia trahatur et ut nullus aliquid 
de ecclesia rapere audeat, et hic sepultus est ad beatum Petrum apostolum. 
</p> 


<p xml:id="g125.13-125.17" decls="#ocr"> 
Successit autem huic Honorius, natione Campanus, ex patre Petronio consule, seditque 
annis XII, mensibus XI. Hic autem pie clerum erudiuit, et inter eleemosynas, quas quotidie 
clementer pauperibus distribuebat, multas ecclesias auro, argentoque et ere decorauit: et 
decreuit omni sabbato a sancto Apolinare usque ad sanctum Petrum procedere cum letaniis. 
</p>

<p xml:id="g125.18-125.21" decls="#ocr">
Seuerinus 
natione Romanus, ex patre Abieno, tempore Heraclii post Honorium suscepit 
episcopatum, seditque mensibus II. Hic autem sanctus atque benignus fuit, amator cleri, 
et pauperum, largus, atque mitissimus: hic dilexit clerum et omnibus dona augumentauit, et 
hic sepultus est ad beatum Petrum. 
</p> 


<p xml:id="g125.22-126.21" decls="#ocr"> 
Huic autem successit Iohannes natione Dalmata, ex patre Uenantio scolastico, seditque 
anno I mensibus UIII. Hic distractis thesauris ecclesie, multa milia hominum per Istriam et 
Dalmatiam a seruitute redemit, et hic sepultus est ad beatum Petrum apostolum. Interea 
Arioaldus, postquam super Langobardos uiginti annis regnum tenuerat, ab hac luce subtractus 
est. Langobardorum regnum Rothari suscepit. Fuit autem uiribus fortis, et iustitie 
tramitem sequens, Arriana tamen perfidia maculatus. Quo tempore pene per omnes ciuitates 
regni eius duo episcopi erant, unus catholicus et alter Arrianus. Hic autem Rothari 
rex Langobardorum leges, que sola memoria et usu retinebantur, scriptorum serie composuit, 
 
codicemque ipsum edictum appellari precepit. Erat autem, ex quo Langobardi in Italiam 
uenerant, annus LXXUII. Rothari uero Romanorum ciuitates ab urbe Tuscia, et uniuersas 
que in litore maris site sunt usque ad Francorum fines sibi parere coegit; qui postquam 
annis sex mensibus III regnum tenuerat, uita decedens, Langobardorum regnum Radoaldo 
filio suo reliquit. Hic cum iuxta basilicam beati Iohannis Baptiste fuisset humatus, 
quidam iniqua cupiditate succensus, eius sepulchrum noctu aperuit, et quidquid in ornamentis 
eius corporis repperit, abstulit: cui beatus Iohannes per uisionem apparens, cum 
uehementer conterruit, eique dixit: cur ausus es corpus istius contingere? fuerit licet 
non recte credens, tamen mihi se commendauit. Quia igitur hoc facere presumpsisti nunquam 
in meam basilicam deinceps ingressum habebis. Quod ita factum est. Quotiescumque 
enim uoluisset oraculum beati Iohannis ingredi, statim a ualidissimo uelut pugillo guttura eius 
feriretur, sic subito retro ruebat inpulsus. Rodoaldus igitur post mortem patris Langobardorum 
suscipiens regnum, Gundibergam filiam Theodelinde regine in matrimonio sibi sociauit. 
Hec Gundiberga regina, sicut mater eius in Modicia, sic et ista intra Ticinensem 
ciuitatem basilicam in honorem beati Iohannis Baptiste construxit, quam mire ex auro et argento, 
peplisque decorauit rebusque singulis optime ditauit. Rodoaldus rex, ut fertur, 
dum uxorem cuiusdam Langobardi stuprasset, ab eodem est interfectus, postquam septem 
diebus et quinque regnauerat annis. Huic in regimine successit Aripertus filius Gundoaldi, 
qui fuerat germanus Theodelinde regine. Hic condidit apud Ticinum extra portam oraculum 
domini Saluatoris, quod et ornamentis uariis decorauit, et substantiis sufficienter 
ditauit. 
</p> 


<p xml:id="g126.22-126.24" decls="#ocr"> 
Interea Rome Iohanne defuncto, Theodorus natione Grecus, ex patre Theodoro episcopo 
in pontificatu Romano ei successit, seditque annis UI mensibus U. Hic librum penitentialem 
composuit, Heraclius anno XXUI suscepte potestatis diem ultimum clausit. 
</p> 


<p xml:id="g126.25-127.5" decls="#ocr"> 
Anno ab incarnatione domini DCXXXIX defuncto Heraclio, Heraclonas frater eius cum 
matre sua. Martina Constantinopolitana iura suscepit, rexitque imperium annis duobus et mensibus 
UI. Huius tempore Cyrus Alexandrie, Sergius et Pyrrhus regie urbis episcopi, 
Acephalorum heresim instaurantes, unam operationem in Christo humanitatis, et diuinitatis, 
unamque uoluntatem dogmatizabant. E quibus Pyrrhus sub papa Theodoro Romam ueniens 
ex Africa, ficta ut post apparuit, penitentia, obtulit eidem pape, presente clero et 
populo libellum cum sua scriptione, in quo condemnarentur omnia que a se uel a predecessoribus 
suis scripta uel acta sunt aduersus catholicam fidem. Unde et benigne susceptus 
 
est ab eo, quasi regi pontifex ciuitatis. Sed quia reuersus domum repetiit errorem domesticum, 
memoratus papa, aduocatis cunctis sacerdotibus et clero in ecclesia beati Petri 
apostolorum principis condempnauit eum sub uinculo anathematis. Fuit autem papa 
Theodorus amator pauperem, largus et multum misericors, qui sepultus est ad sanctum Petrum 
apostolum. 
</p> 


<p xml:id="g127.6-127.11" decls="#ocr"> 
Anno incarnationis dominice DCXL mortuo Eraclona, surrexit germanus eius, Constantinus 
nomine, qui regnauit mensibus sex. Huius temporibus Paulus Pyrrhi successor, non tantum 
sana doctrina, sicut decessor eius, sed aperta persecutione catholicos cruciat, apccrisarios 
quoque sancte Romane ecclesie qui ad eius correptionem missi ad Constantinopolim 
uenerant, partim carceribus, partim exiliis, partim uerberibus affecit. Unde et ipse, 
sicut predecessores illius, ab Apostolica sede iusta depositionis ultione damnatus est. 
</p> 


<p xml:id="g127.12-127.15" decls="#ocr"> 
Interea Rome defuncto Theodoro papa, Martinus natione Tuscus in loco eius constituitur, 
seditque annis UI, mense I. Hic dum missarum solemnia ad altare Dei genitricis 
Marie, quod dicitur ad Presepe, celebraret, spatarius Olympii ducis missus ut eum interficeret, 
diuina benignitate percussus cecitate, eum uidere non potuit. 
</p> 


<p xml:id="g127.16-127.26" decls="#ocr"> 
Anno ab incarnatione Domini DCXLII defuncto Constantino, Constantinus filius eius, 
qui et Constans est appellatus, accepit imperium qui regnauit annis XXUIII. Hic deceptus 
est a Paulo, sicut Heraclius auus eius a Sergio eiusdem ciuitatis episcopo; exposuit 
typum aduersus catholicam fidem, nec unam nec duas uoluntates aut operationes in Christo 
definiens esse confitendas, quasi nihil uelle uel operari credendus sit Christus. Unde Martinus 
papa congregata Rome synodo episcoporum CU. damnauit sub anathemate prephatos 
, Cyrum Alexandrinum, Sergium, Pyrrhum et Paulum . 
Et post hec missus ab imperatore Theodorus exarchus tulit Martinum papam 
de ecclesia Constantiniana et Constantinopolim perduxit; qui post hec exilio relegatus Chersonam, 
ibidem uitam finiuit. Facta est autem hec synodus anno nono Constantini, indictione 
IX. 
</p> 


<p xml:id="g127.27-127.29" decls="#ocr"> 
Huic autem successit Eugenius natione Romanus, ex patre Rufiniano, seditque annis II. 
mensibus UII. Qui fuit benignus, mitis, mansuetus, in omnibus affabilis, canonum quoque 
scientia eruditus, et sanctitate preclarus, et hic sepultus est ad sanctum Petrum. 
</p> 


<p xml:id="g127.30-127.31" decls="#ocr"> 
Cui successit Uitalianus natione Signensis, ex prouincia Campanie, de patre Anastasio, 
seditque annis XIII mensibus UI. Hic composuit cantum, quo hodie Romani utuntur. 
</p> 


<p xml:id="g127.32-128.13" decls="#ocr"> 
Circa hec tempora regis Persarum coniux, nomine Cesara, de Perside exiens cum paucis 
fidelibus christianis propter christianum fidei amorem, Constantinopolim uenit, que ab imperatore 
honorifice suscepta, post aliquot dies baptismum ut desiderabat accepit et ab 
augusta de sacro fonte leuata est. Quod uir eius rex Persarum audiens legatos Constantinopolim
ad imperatorem direxit, quatenus ei suam redderet uxorem. Imperator 
hoc audiens respondit eis dicens: rem, quam queritis, omnino ignoro; est tamen hic quedam 
mulier christianissima, quam nescio uestram esse reginam. Legati responderunt, dicentes: 
Si placet, cupimus hanc uidere mulierem. Que cum iussu imperatoris uenisset, mox legati 
ut eam conspiciunt, ad eius uestigia prouoluuntur eique uenerabiliter, quia eam uir suus 
requireret suggerunt quibus illa: Ite, inquit, et renunciate Domino uestro, quia sicut ego iam 
credidi, ita et ipse nisi in Deum crediderit, me iam ultra consortem thori habere non poterit. 
Quid multa? Legati reuersi ad patriam, uniuersa que audierant regi suo nunciante. Rex 
itaque nihil moratus cum LX milibus uiris, Costantinopolim pacifice ad imperatorem uenit, 
a quo gratanter et satis digne susceptus est. Qui cum suis uniuersis in Christum dominum 
credens pariterque sacri baptismatis unda perfusus et ab augusto de fonte leuatus, 
catholica fide confirmatus est; multisque muneribus ab augusto muneratus, accepta sua coniuge, 
letus et gaudens cum suis ad propria remeauit. 
</p> 


<p xml:id="g128.14-128.38" decls="#ocr"> 
Preterea Aripertus Langobardorum rex, postquam per annos nouem regnauerat, diem 
claudens extremum, regnum duobus filiis adhuc adolescentibus, Perthari et Godeberto regendum 
reliquit, et Godebertus quidem Ticini sedem habuit, Perthari uero in ciuitate Mediolanensi. 
Grimoaldus autem Beneuentanorum dux hoc audiens suggestione Garipaldi 
Taurinatium mox animum omnium ad regnum Langobardorum obtinendum erexit, ordinauitque 
apud Beneuentum Romualdum filium suum ducem. Ipse cum electa manu Ticinum properans, 
per omnes ciuitates per quas uiam habuit sibi amicos atque adiutores ad regnum 
percipiendum asciuit. Cumque Placentiam uenisset, premisit ante se predictum Garipaldum 
totius mali incentorem ad Godebertum nuncians quod Grimoaldus cum ualida manu 
in eius obsequium ueniret. Garipaldus autem, postquam Godeberto domino suo consiliatus 
fuerat, ut intra palatium Ticini Grimoaldum hospitio reciperet, persuasit domino suo 
Godeberto ut non aliter quam lorica sub ueste indutus, cum Grimoaldo locuturus adueniret, 
asserens quia eum Grimoaldus occidere uellet. Rursus idem fallendi artifex ad Grimoaldum 
ueniens dixit, quod nisi se fortiter prepararet, eum Godebertus suo gladio perimeret, 
asseuerans Godebertum, quando cum eo ad loquendum ueniret loricam sub ueste gestaret. 
Quid plura? ad colloquendum die crastina cum uenissent et Godebertum Grimoaldus post 
salutationem amplexatus esset statim sensit quod loricam sub ueste gestaret; nec mora, 
euaginato gladio eum uita priuauit, regnumque eius et omnem potestatem inuadens sue 
subdidit dicioni. Quo audito Perthari, qui apud Mediolanum regnabat, quanta potuit uelocitate 
fugam arripuit atque Scythiam ad Cacanum regem Auarum peruenit. Erat autem 
quidam paruulus homunculus de propria familia Godeberti; is cum Garibaldum ducem in 
ipso sacratissimo die paschali ad ecclesiam uenturum sciret, super sacrum baptisterii fontem 
conscendens, leuaque manu se ad columellam tugurii tenens, unde Garipaldus uenerat, toto 
annisu eum in ceruice percussit et protinus caput eius amputauit, qui licet ab his qui cum 
Garipaldo uenerant interfectus fuerit domini sui mortem ultus est. 
</p> 


<p xml:id="g129.1-129.31" decls="#ocr"> 
 
Eo tempore, quo Grimoaldus regnum Langobardorum arripuerat, Dagobertus Francorum 
rex anno regni eius XIU, circumpositis gentibus nationibusque sibi subiugatis ac per 
circuitum pace facta, ad pietatem intendit et ut se gratum Deo ostenderet uniuersas pene 
Gallie ecclesias patrimonii sui heredes instituit. Erat autem in regno eius Pipinus de potentissimis 
Austrasiorum, familiaritati eius inherens, qui odebat improbos nec se miscebat 
flagitiosis. Hunc quidam malignantium Dagoberto adorsi sunt facere odiosum. Sed domini 
protectus clementia, cuius in obseruanda iustitia sectabatur precepta, et insidias paratas 
euasit et regi utilia suadendo fidelissimus apparuit. His diebus Donus Romane ecclesie 
episcopus locum qui Paradisus dicitur ante basilicam beati Petri apostoli candidis et magnis 
marmoribus strauit. Hac tempestate Francorum exercitus de Prouincia egrediens in Italiam 
introiuit. Contra quos Grimoaldus cum Langobardis progressus hac arte eos decepit. 
Fugere quippe eorum impetu simulans, castra sua simul cum tentoriis et diuersis pariter 
bonis, precipueque uini optimi copia, hominibus autem uacua reliquit. Quo cum Francorum 
acies aduenissent, estimantes Grimoaldum cum Langobardis pauore deterritos castra integra 
reliquisse, mox leti effecti, certatim cuncta inuadunt et cenam affluentissimam instruunt. 
Qui dum diuersis epulis multoque degrauati uino et somno quieuissent, Grimoaldus super 
eos noctis medio irruens tanta eos cede prostrauit ut uix pauci ex eis elapsi ad patriam 
ualuerint repedare. Qui locus ubi hoc gestum est usque hodie riuus Francorum appellatur. 
Non post multum uero temporis Dagobertus Francorum rex cum rege Grimoaldo firmissime 
pacis fedus iniit suosque filios Sigibertum quidem Austrasiis, Clodoueum, uero pari 
dignitate Neustrie prefecit. His diebus Constantinus augustus, qui et Constans est appellatus, Italiam a Langobardorum manu eripere cupiens, Constantinopolim egressus Tarentum 
applicuit. Hic Italie fines inuasit, omnesque per quas uenerat Langobardorum ciuitates 
cepit. Ortonam autem atque Luceriam et Ecanam aliasque Apulie ciuitates inuadens, 
expugnauit, diruit et ad solum usque destruxit. Acerentiam uero propter munitissimam 
loci positionem capere minime potuit. Deinde cum omni suo exercitu Beneuentum circumdedit 
et uehementer eam expugnare cepit. At Romoaldus filius Grimoaldi regis, statim 
ut imperatoris aduentum cognouit, ad patrem suum direxit obsecrans ut quantocius ueniret, 
et suo figlio ac Beneuentanis potenter succurreret. Quod Grimoaldus rex audiens, statim 
cum exercitu Beneuentum properare coepit. Erat autem tunc Beneuentanorum episcopus 
beatus Barbatus. 
</p> 


<p xml:id="g129.32-130.21" decls="#ocr"> 
Metuens igitur imperator subitum Grimoaldi regis aduentum, dimissa Beneuenti obsidione, 
Neapolim proficiscitur. Postquam uero imperator Neapolim peruenit, unus ex 
eius comitibus cui nomen Saburrus erat cum uiginti millibus militum direxit, ut cum 
Grimoaldo pugnaret. Grimoaldus qui iam Beneuentum aduenerat, hoc audiens uoluit contra 
 
eos proficisci. Cuius filius Romoaldus: non opus est, inquit sed tantum partem nobis de 
uestro exercitu tribuite et ego, Deo fauente, cum illis pugnabo et cum uicero maior gloria 
uobis ascribetur: factumque est. Cumque utreque partes forti contentione pugnarent, tunc 
unus de Langobardorum exercitu, qui regium comtum ferre solitus erat, quendam Greculum 
eodem comto utrisque manibus fortiter percutiens, sella super quam equitabat sustulit 
eumque in aera super caput suum leuauit. Quod cernens Grecorum exercitus, mox 
immenso pauore perterritus, in fugam conuertitur magnaque pernicie cesus, fugiens mortem, 
Langobardis uictoriam peperit. Ita Saburrus dux exercitus Grecorum cum paucis remeans 
ignominiam deportauit. Romoaldus uero patrata uictoria, Beneuentum ad patrem gaudens 
cum triumpho remeauit. Imperator itaque iracundiam corde conceptam in suos, hoc 
est in Romanos, conuertit. Moxque Romam pertendit et a Uitaliano papa honorifice susceptus, 
primo quidem die optulit beato Petro pallium auro textum, in crastinum uero per 
duodecim continuos dies, quos ibi resedit, ommia que fuerant antiquitus in ornamentum ciuitatis 
ex ere instituta deponi iussit, in tantum ut etiam basilicam beate Marie Pantheon 
antiquitus uocatam discooperiret tegulasque ex ere factas exinde auferret, easque cum aliis 
ornamentis Constantinopolim inde transmitteret. Qui tamen ubi Siciliam attigit, meritum pretium 
tantarum iniquitatum luit. Nam eiusdem insule incolas Calabrieque ac Sardinie atque 
Africe afflictionibus tam grauissimis attriuit, ut uxores a maritis et filii a parentibus separati 
duram cogerentur perpeti seruitutem, mansitque in Sicilia ab indictione UII usque 
in XII. Igitur Imperator suis, quam hostibus infestior, a militibus eius seuitiam execrantibus 
in balneo interficitur, nec longo post tempore Uitalianus papa diem obiit. 
</p> 


<p xml:id="g130.22-130.27" decls="#ocr"> 
Cui successit Adeodatus natione Romanus, ex monacho de patre Iobiniano, seditque 
annis IU, mensibus II. Hic autem mitissimus erat ac benignissimus et cunctos homines 
libenter excipiebat ad se uenientes a maiore usque ad minorem. Peregrinis pie compassionem 
exhibebat, et quod ab eo unusquisque postulabat sine dubio impetrabat. Huius quoque diebus 
tante pluuie extiterunt ut denuo legumina nascerentur et ad maturitatem peruenirent. Et 
hic sepultus est ad beatum Petrum. 
</p> 


<p xml:id="g130.28-130.31" decls="#ocr"> 
Huic uero successit Donus natione Romanus ex patre Mauricio, seditque annos  
mensibus U. Huius temporibus mense augusto apparuit stella splendidissima a parte orientis, 
a galli cantu usque mane, mensibus III, cuius radii celos penetrabant. Et hic sepultus 
est ad sanctum Petrum. 
</p> 


<p xml:id="g130.32-131.19" decls="#ocr"> 
Successit autem ei Agatho natione Siculus, seditque annis II, mensibus UI. Hic autem 
benignus fuit ac mansuetus et omnibus hylaris atque iucundus. Cuius temporibus indictione 
octaua, mense iulio, luna pertulit eclypsim statimque mortalitas grauissima subsecuta 
est. Hic autem Agatho dum Constantinopolim causa componende pacis inter Langobardos 
et imperatorem ueniret, obuium habuit in porta ciuitatis leprosum, cui cum osculum dedisset, 
statim a lepra mundatus est. At uero Grimoaldus Langobardorum rex, nono die post fleuotomum 
brachii, accepto arcu columbam sagittare nisus, eius brachii uena dirupta est. Cui, 
 
ut fertur, medicis uenenata medicamina superponentibus, ipse mortuus est. Hic in edicto, 
quod Rothari rex composuerat, aliqua capitula legis que ei utilia sunt, adiecit. Fuit 
autem corpore ualidus, audacia primus, caluo capite, barba prominenti, non minus consilio, 
quam uiribus decoratus. Cuius corpus sepultum est in basilica beati Ambrosii confessoris, 
quam dudum ipse intra Ticinensem ciuitatem construxit. Hic post mortem Ariperti regis 
expleto iam uno anno et mensibus tribus, Langobardorum regnum inuasit, regnauitque 
annis nouem. Igitur Pertari filius Ariperti regis, de quo supra diximus, qui prius in 
Scythia exulauerat, postea uero in Gallia cum de Gallia nauem ascenderet ut in insulam 
Britannie et ad regem Saxonum transmearet, haud longe a litore uox audita est. Uos, qui 
in naui estis, dicite Perthari, ut reuertatur in patriam suam, quia tertia dies est hodie qua 
Grimoaldus ab hac luce subtractus est. Quo audito Perthari, quamuis neminem uideret, statim 
tamen reuersus est et exinde ad patriam tendens, mense tertio post mortem Grimoaldi 
in regnum leuatus est. Erat autem Perthari rex uir pius, fide catholicus, iustitie tenax pauperumque 
largissimus nutritor. Qui statim Beneuentum misit et Rodelandam suam coniugem 
et Cunipertum filium eius reuocauit. Qui ut regni iura suscepit, in loco unde olim 
fugerat, iuxta Ticinum construxit monasterium in honorem sancte uirginis et martyris Agathe, 
in quo multas uirgines congregauit rebusque pariter ac ornamentis didauit. Regina uero 
eius uxor basilicam sancta Dei genitricis et uirginis Marie que ad Perticas appellatur, miro 
opere condidit ornamentisque decorauit. 
</p> 


<p xml:id="g131.20-131.37" decls="#ocr"> 
Interea Dagobertus Francorum rex, profluuio uentris laborans, circa fluuium Sequanam 
haud procul a Parisiis diem clausit extremum. Cuius corpus in ecclesia sancti Dionysii 
Martyris sepultum est. Fuit autem Dagobertus rex admodum cautus, ingenio astutus, circa 
beneuolos et sibi fideles mansuetus, rebellibus autem ac perfidis ualde terribilis; exercitis 
corporis maximeque uenationi deditus, atque in omni agilitate corporea strenuus; peritia 
quoque atque uirtute in bello preualidus. At eo tempore quo ipse defunctus est, eadem 
hora cuidam solitario in quadam insula Sicilie degenti, qui Iohannes dicebatur Eremita, 
cum se sopori dedisset, haud procul in pelago deformes truculente facie demones uinctum 
regem Dagobertum per spatia maris agitantes inflictisque insuper uerberibus ad Uulcania 
loca trahentes. Qui distentus cruciatibus, inter agitationes et ueruera, quorumdam sanctorum 
audiebatur postulare suffragia. Cum repente aperto celo, inter fulmina in fluctus cum 
fragore ruentia, uisi sunt descendisse uiri decore nitentes mirabili. Requirere solitarius cepit 
ab eis qui essent. Qui dixerunt se esse illos quos Dagobertus ad suum uocauerat solatium; 
Dionysium uidelicet ac Mauricium martyres nec non et Martinum confessorem. Hi ereptam 
demonibus animam, secum ad aethera leuauerunt canentes hunc Psalmum: Beatus quem elegisti 
et assumpsisti, Domine, habitauit in atrinis tuis. Hec uir ille uenerabilis Iohannes Ansoardo 
defensori Pictauensis ecclesie, qui tunc euectu nauali partes peragrabat Sicilie retuli 
se uidisse. Qui sine mora in Gallias reuersus, hec sancto Audoeno narrauit. 
</p> 


<p xml:id="g131.38-132.34" decls="#ocr"> 
Anno dominice incarnationis DCLUIII. Constantinus filius Constantis superioris regis, 
 
post mortem patris habenas imperii accepit. Huius quidem anno XUII Sarraceni Siciliam 
inuadunt et preda nimia secum ablata mox Alexandriam redeunt. Eodem anno 
Agatho papa ex rogatu imperatoris ipsius misit legatos suos Constantinopolim, in quibus 
erat Iohannes Romane ecclesie tunc diaconus, non longe post episcopus, pro adunatione 
facienda sanctarum Dei ecclesiarum. Qui benignissime suscepti a Constantino catholico, 
iusti sunt remissis disputationibus philosophicis, pacifico colloquio de fide uera perquirere, 
datis eis de bibliotheca Constantinopolitana cunctis antiquorum Patrum quos petebant libellis. 
Adfuere autem episcopi CL, presente Georgio patriarcha regie urbis, nec non et 
Antiochie Machario. Hi autem unam uoluntatem et operationem astruebant in Christo, 
falsantes Patrum catholicorum dicta perplurima. Finito autem conflictu Georgius conuictus 
est. Macharius uero cum suis sequacibus simul et predecessoribus Cyro, Sergio, 
Honorio, Petro, Paulo et Pyrrho anathematizatis, et in locum eius Theophanius abbas de 
Sicilia Antiochie episcopus factus; tantaque gloria legatos catholice pacis comitata est ut 
Iohannes Portuensis episcopus, qui erat unus ex ipsis, dominica octaua pasche missam publicam 
in ecclesia sancte Sophie coram principe et Patriarcha latine celebraret. Hec 
est sexta Synodus uniuersalis Constantinopoli celebrata et greco sermone conscripta, temporibus 
pape Agathonis, exequente ac residente principe Constantino intra palatium suum, 
simulque legatis apostolice sedis et episcopis CL residentibus. Prima enim uniuersalis Synodus 
in Nicea congregata est contra Arrium CCCXUIII patrum, temporibus Iulii pape 
sub Constantino principe. Secunda in Constantinopoli CL patrum contra Macedonium, 
et Eudoxium, temporibus Damasi pape et Gratiani principis quando Nectarius eiusdem urbis 
est ordinatus episcopus. Tertia in Epheso CC patrum contra Nestorium Auguste urbis 
episcopum sub Theodosio magno principe et papa Celestino. Quarta in Chalcedone DCXXX 
patrum sub Leone papa, temporibus Marciani principis, contra Eutychen nefandissimorum 
presulem monachorum. Quinta item contra Theodorum et omnes hereticos, qui beatissimam 
Mariam solum hominem non Deum et hominem genuisse affirmabant. In qua Synodo 
catholice est constitutum ut beata Maria semper uirgo Theotocos diceretur, quia uere 
Deum et hominem genuit. Sexta hec de qua in presenti diximus. Quo tempore sancta et 
perpetua uirgo Christi Ethrida, filia Anne regis Anglorum primo Ecfrido regi coniux data, 
postquam XII annos thorum incorrupta seruauit maritalem, post reginam, sumpto uelamine 
sacro. uirgo sanctimonialis efficitur: nec mora etiam uirginum mater et nutrix pia sanctorum, 
accepto ad instruendum monasterium loco quem Elege uocant. Cuius merita uiuacia testatur 
etiam mortua caro, que post XUII annos in sepultura cum ueste qua inuoluta est, 
incorrupta reperitur. 
</p> 


<p xml:id="g133.1-133.3" decls="#ocr"> 
 
Constantinus imperator, postquam XUIII annos imperium rexerat, apud Constantinopolim 
moritur. Cui successit Iustinianus filius eius minor. Interea predictus Agatho Romane ecclesie 
pontifex diem obiit. 
</p> 


<p xml:id="g133.4-133.13" decls="#ocr"> 
Cui successit Leo, qui dictus est iunior, natione Siculus, de patre Paulo, seditque mensibus 
X. Uir omnium uirtutum meritis decoratus. Erat enim eloquentissimus in diuinis 
scripturis sufficienter instructus, greca latinaque lingua eruditus atque scolasticus. Cantilena 
ac psalmodia precipuus, et in corum sensibus subtilissima exercitatione limatus. Bonorum 
omnium exortator operum, solertissime scientiam plebi florentissimam ingerebat, paupertatis 
amator, erga inopum prouisionem non solum mentis pietate sed et studii labore sollicitus. 
Hic et sextam suscepit Synodum condemnans ea que eadem Synodus condemnauerat. Hic 
constitutum fecit ut qui ordinatus fuerit archiepiscopus nullam consuetudinem pro usu pallii 
aut diuersis officiis ecclesie persoluere debeat, aut alius pro hoc accipere qui etiam sepultus 
est ad beatum Petrum apostolum. 
</p> 


<p xml:id="g133.14-133.25" decls="#ocr"> 
Huic autem successit Benedictus, cognomento iunior, natione Romanus de patre Iohanne, 
seditque mensibus X. Hic ab ineunte etate sue ecclesie militauit atque sic se in diuinis 
scripturis et cantilena a puerili etate, et in presbyterii dignitate nomine pariter et operibus 
exhibuit, ut digne ad pontificatus honorem perueniret; paupertatis namque fuit amator, humilis, 
mansuetus et omnibus compatientiam habens manumque largissima. Hic instituit ut 
ad tumulandum Romanum pontificem, omnes eiusdem ecclesie clerici concurrerent, similiter 
et ipse in eorum faceret obsequiis. Huius temporibus apparuit stella iuxta uigilias per aliquot 
dies et noctes, celo sereno inter natalem Domini et epiphaniam omnimodo obumbrata 
ueluti luna sub nube. Post hec eodem anno, mense martio, mons Uesuuius qui est in Campania 
eructuauit incendium et omnia circumquaque adiacentia pre cinere ipsius exterminata 
sunt. Non post multos uero dies idem papa defunctus est et sepultus ad sanctum Petrum 
apostolum. 
</p> 


<p xml:id="g133.26-133.31" decls="#ocr"> 
Successit autem ei Iohannes, natione Syrus, de prouincia Antiochie ex patre Cyriaco, 
seditque anno I. Uir ualde strenuus atque scientia preditus et omnimodo moderatus. 
Hic autem iuxta pristinam consuetudinem in ecclesia Saluatoris, que appellatur Constantiniana, 
electus est temporibus Iustiniani augusti atque in eodem episcopio consecratus a 
tribus episcopis, uidelicet Hostiense, Portuense et Belliternense, sicut predecessor eius Leo 
papa. Hic etiam librum de Pallii dignitate composuit. Qui sepultus est ad sanctum Petrum. 
</p> 


<p xml:id="g133.32-134.4" decls="#ocr"> 
Post hunc itaque Conon Thracia oriundus, educatus apud Siciliam, postmodum apud 
Romanam ecclesiam militans, presbyter effectus, pontificatus honore sublimatus est seditque 
mensibus XI. In cuius electione dum ad episcopatum quereretur non minima contentio 
facta est, eo quod clerus in Petrum archipresbyterum intendebat; exercitus autem in sequentem 
eius Theodorum presbyterum. Et dum diutius utreque partes sibi non acquiescerent, 
tandem consilio ducti sacerdotes et clerus unanimiter ingredientes in episcopium 
Lateranense una cum episcopis, qui tunc ibi aderant, nominatis his tribus personis nutu Dei 
elegerunt Cononem omnium morum honestate preclarum: in quo uere aspectus erat angelicus, 
ueneranda canities, fermo uerus, prouecta etas, simplex animus, quieti mores, religiose 
uite, qui se numquam aliquando in causis actuque seculari commiscuerat; et e uestigio 
 
itaque omnes iudices una cum primatibus exercitus pariter ad eius salutationem uenientes 
in eius laude omnes simul acclamauerunt. Cuius electionem Iustinianus imperator filius 
Constantini gratuita confirmauit assensione. Conon itaque longa infirmitate detentus diem 
obiit sepultusque est ad beatum Petrum apostolum. 
</p> 


<p xml:id="g134.5-134.23" decls="#ocr"> 
Cui successit Sergius, natione Syrus, Antiochie regionis ortus ex patre Tiberio in Panormo 
Sicilie seditque annis XIII mensibus UIII. Hic Romam ueniens sub Adeodato pontifice 
inter clerum Romane ecclesie connumeratus est. Et quia studiosus erat in officium 
cantilene, acolitus factus est, qui per ordinem ascendens a Leone pontifice in titulo sancte 
Susanne presbyter ordinatus est. Hic inpigre per cemiteria diuersa missarum solemnia 
celebrabat. Defuncto uero Conone apostolice sedis presule, ut fieri assolet, populus 
Romane urbis in duas partes diuisus est, et una quidem pars elegit Theodorum archipresbyterum, 
alia uero Paschalem archidiaconum. Et quia Theodorus archipresbyter cum populo 
qui ei fauebat preueniens interiorem partem patriarchii tenuit; Paschalis uero exteriorem 
partem ab oratorio sancti Siluestri, et basilicam domus Iulie que super campum 
respicit occupauit. Cumque unus alio locum non cederet, sed utrique immaniter permanerent, 
ut unus alium superaret inito consilio primati iudicum exercitusque Romane militie, 
uel cleri plurima pars et presertim sacerdotum atque ciuium multitudo ad sacrum 
palatium perrexerunt. Et diu pertractantes quis fieri deberet, qualiterue duorum altercantium 
electorum sopiretur intentio, Deo annuente, in personam denominati Sergii uenerabilis tunc 
presbyteri concordantes, se contulerunt, eumque de medio populi tollentes in Lateranense 
episcopium cum laude deduxerunt et sine mora elegerunt. Sicque in sede beati Petri 
pontifex ordinatus est tempore Iustiniani imperatoris. Sergius autem papa basilicam Lateranensem 
reparauit, et ut Agnus Dei intra missarum solemnia decantaretur instituit. 
</p> 


<p xml:id="g134.24-135.12" decls="#ocr"> 
Preterea Perthari Langobardorum rex cum solus per septem annos regnasset, octauo 
iam anno filium suum nomine Cunipertum in regno consortem asciuit, cum quo pariter 
per decem annos regnauit. Qui cum XUII annos primum solus et post cum filio regnum 
tenuisset, ab hac luce subtractus est corpusque illius iuxta basilicam domini Saluatoris, 
quam Aripertus pater eius construxerat, sepultum est. Fuit autem statura decens, 
corpore pleno, mitis per omnia, et suauis. Huic itaque filius eius Cunipertus in regno 
successit. Hic cum die quadam in ciuitate Ticini cum stratore suo consilium iniret, quomodo 
Aldonem, et Grausonem, qui mortem eius consiliati fuerant, uita priuare deberet, 
repente in fenestra qua consistebant, una de maiusculis musca consedit, quam Cunipertus 
cultello, quem in manu tenebat ut eam extingueret percutere uolens, eius tantum pedem 
abscidit. Aldo uero et Grauso dum ad palatium regis consilium nescientes uenirent, cum 
basilice beati Romani martyris que prope palatium sita est propinquassent, repente eis 
obuius quidam claudus uno pede truncato ueniens, dixit; quod eos Cunipertus si ad eum 
pergerent occisurus esset. Qui hec audientes, magno timore correpti, post altarium eiusdem 
basilice confugerunt. Quod dum Cuniperto regi nuntiatum esset, stratorem suum arguere 
cepit ut quid consilium eius prodere uoluisset; nemo enim alius huic intererat consilio. Cui 
 
strator suus ita respondit: Domine mi rex, tu scis quia postquam hoc consiliati sumus 
ego a tuo conspectu non exiui: et quomodo hoc alicui dicere potui? Tunc da Aldonem 
et Grausonem misit, interrogans eos ut quid in locum sanctum confugium fecissent? qui 
respondentes dixerunt: quia nobis nuntiatum est, quod nos dominus rex occidere uellet. 
Iterato rex misit interrogans quis fuerit ille qui eis nunciauerit, mandans eis ut nisi ei 
nuntiatorum proderent, eius gratiam inuenire non possent. Tunc illi, sicut factum fuerat, 
dicunt: claudum hominem se habuisse obuium, qui unum pedem truncatum habebat et 
genu tenus crure ligne utebatur, et hunc fuisse interitus sui nuncium. Tunc intellexerunt 
muscam illam, cui pedem truncauerat, malignum fuisse spiritum et ipsum sua secreta eis 
prodidis, maxime quidem ut et ipse strator a rege interficeretur. Ipse autem rex statim 
Aldonem et Grausonem in sua fide ab eadem basilica suscipiens, eisdem culpam pepercit, 
et in reliquum eos in loco fidelium ipsumque stratorem charum habuit. 
</p> 


<p xml:id="g135.13-135.23" decls="#ocr"> 
Quo tempore Romualdus dux Beneuentanorum congregata exercitus multitudine Tarentum 
expugnauit et cepit, parique modo Brundisium, et omnem illam que in circuitu 
est latissimam regionem sue dicioni subiugauit. Coniux quoque Theuderada foras muros 
ciuitatis Beneuentane basilicam in honorem beati Petri apostoli construxit; quo in loco multarum 
ancillarum Dei monasterium statuit. Ipse autem Romualdus postquam XUI annis 
ducatum gessisset obiit. Post eum uero Grimoaldus filius eius tribus annis populos Samnitum 
rexit. Defuncto quoque Grimoaldo Gisulphus germanus eius ductor effectus est, prefuitque 
Beneuento annis XUII. Circa hec tempora cum in castro Cassino, uenientes de 
Cenomannicorum uel Aurelianensium regione Franci, atque uenerabilis patris Benedicti, 
pariterque eius germane uenerande Scholastice ossa auferentes, in suam patriam deportarunt, 
ubi sigillatim duo monasteria in honorem eorum constructa sunt. 
</p> 


<p xml:id="g135.24-135.31" decls="#ocr"> 
Tunc quoque temporis Sarracenorum gens ex Egypto in Africam cum multitudine 
pergens, obsessam Carthaginem cepit, captamque crudeliter depopulata est et ad solum 
usque prostrauit. Iustinianus igitur imperator, de quo supra diximus, postquam Romanorum 
regnum suscepit eius per decem annos gubernacula tenuit. Hic Africam a Sarracenis 
abstulit et cum eisdem pacem terra marique fecit. Hic etiam Sergium Romanee cclesie 
pontificem iussit exilio relegari, quod diuina clementia peragere nequiuit. Obiit autem papa 
Sergius indictione XIU et sepultus est apud beatum Petrum apostolum. 
</p> 


<p xml:id="g135.32-136.4" decls="#ocr"> 
Cui successit Iohannes, natione Grecus, seditque annis III, mensibus II. Interea Iustinianus 
Constantinopolitanus imperator propter culpam perfidie, gloria regni priuatus, exul 
in Ponto secedit. At Leo augustalem dignitatem arripiens, eum regno priuauit, regnumque 
romanorum tribus annis regens, Iustinianum exulem in Ponto reseruauit. Rursum 
Tiberius contra hunc Leonem insurgens, regnum eius inuasit et eum toto quo ipse regnauit 
tempore in custodia tenuit per UII uidelicet annos. Quo tempore Gisulphus dux Beneuenti
cum Langobardis in Campaniam uenit deuastans eam et incendens multasque depredationes 
faciens, quamplures cepit captiuos. Iohannes uero iam dictus pontifex missis 
sacerdotibus cum apostolicis donariis uniuersos captiuos redemit et hostes ad propria repedare 
fecit, qui etiam sepultus est ad sanctum Petrum. 
</p> 


<p xml:id="g136.5-136.7" decls="#ocr"> 
Iohanni uero successit alius Iohannes, natione Grecus de patre Platone. Hic fecit 
oratorium sancte Dei genitricis opere pulcherrimo in ecclesia beati Petri apostoli, et hic 
sepultus est ad sanctum Petrum. 
</p> 


<p xml:id="g136.8-136.10" decls="#ocr"> 
Post hunc Sisinnius, natione Syrus, ex patre Iohanne sedit dies XX qui repentina morte 
defunctus sepultus est ad sanctum Petrum. Hic constituit ut quinta feria misse decantarentur. 
</p>

<p xml:id="g136.11-136.21" decls="#ocr">
Huic 
autem successit Constantinus, natione Syrus, ex patre Iohanne, seditque annis XI. 
Inter hec Cunipertus cunctis amabilis princeps, postquam XII annos Langobardorum regnum 
post patrem solus obtinuit, ab hac luce subtractus est. Hic in campo, qui Coronate 
dicitur ubi bellum contra Alays gessit, construxit monasterium in honorem beati Georgii 
martyris. Fuit autem uir elegans et omni bonitate conspicuus audaxque bellator. Regnumque 
Langobardorum Liutperto adhuc puerilis etatis reliquit. Qui post menses UIII et annum 
unum et menses octo ab Ariperto interfectus est, Ansprandus eius oppressione in exilium 
relegatus est. Aripertus igitur Langobardorum regnum arripuit. Hic autem multas curtes 
et patrimonia Alpium Cotiarum, que quondam ad ius pertinebant apostolice sedis sed a 
Langobardis multo tempore fuerant ablata, restituit iuri eiusdem sedis et hanc donationem 
aureis literis scriptam Romam direxit. 
</p> 


<p xml:id="g136.22-137.16" decls="#ocr"> 
At uero Dagoberto, de quo supra diximus, Francorum rege defuncto filius Sigibertus 
quidem in Austria, Chlodoueus uero qui et Lodouicus nominatur in Neustria regni gubernacula 
susceperunt. Chlodoueus autem rex accepit uxorem de genere Saxonum, nomine 
Bathildeth, omnique ingenio strenuam de qua tres suscepit filios uidelicet: Clotharium Childericum 
atque Theodericum. Fuit autem ipse Chlodoueus omni spurcitie deditus, fornicarius, 
illusor feminarum, gule et ebrietati  contentus. Huius 
uite et finis nihil dignum historia recolit propter que omnia Pipinus sub Dagoberto 
maior domus eum deserens, ad Sigibertum se contulit. Decedente prefato Chlodoueo, qui 
regnauit annos XUI, Franci Chlotharium seniorem puerum ex tribus regem sibi statuunt, 
cum ipsa regina matre regnaturum, quique regnauit annis IU. Quo uita decedente 
Theodericus frater eius eleuatus est in regnum Francorum. Erat autem ipse leuis omniaque 
 
nimium incaute peragebat. Sub his diebus beatus Audoenus Rothomagensis episcopus plenus 
dierum ac uirtutibus preclaris migrauit ad Dominum. Eo tempore Pipinus iunior filius 
Ansegisi, decedentibus regibus, in Neustria dominabatur et post hec sub Theoderico rege 
cepit esse princeps regiminis et maior domus. Huic erat uxor nobilissima, nomine Plectrudis, 
ex qua genuit duos filios, nomen uni Drocus, minor uero uocabatur Grimoaldus. Prefatus 
uero Theodericus regnauit annis XIX. Post cuius obitum Chlodoueus filius eius puer 
mortuus est regnauitque annis II. Childebertus autem frater eius uir inclytus in regno statuitur. 
Huius temporibus Grimoaldus Pipini principis filius in aula regis Childeberti maior 
domus effectus est. Sub idem fere tempus Pipinus multa bella gessit contra Sueuos, et 
quamplurimas gentes. Mortuus est autem Drocus filius eius. Habuit quoque prefatus princeps 
Pippinus filium ex alia uxore, nomine Carolum, uirum elegantem, egregium, atque 
utilem. Tunc Childebertus rex iustus migrauit ad Dominum anno regni eius XUII regnauitque 
Dagobertus filius eius pro eo. Eo tempore Pipinus mortuus est, et qui propter 
animi mansuetudinem et iustitie seruatam equitatem a cunctis dilectus est, obtinuitque principatum 
annis XXUII et dimidio. Cuius principatui Grimoaldus filius eius maior domus 
successit, qui erat pius modestus et iustus. 
</p> 


<p xml:id="g137.17-138.4" decls="#ocr"> 
Anno dominice incarnationis DCCUII. Iustinianus supradictus, qui amisso principatu 
Constantinopolitano in Ponto exulabat, auxilio regis Wulgarorum imperium una cum Tiberio 
filio suo recipiens, occidit omnes qui se exularant et Leonem qui locum eius usurpauerit, 
nec non et successorem eius Tiberium iugulari fecit. Gallinicum patriarcham, cuius consilio 
fuerat eiectus, erutis oculis Romam misit et dedit episcopatum Cyro qui erat in Ponto 
abbas eumque alebat exulem. Hic Constantium papam ad se uenire fecit, quem honorifice 
suscepit ac remisit, ita ut die dominica missas sibi in ecclesia sancte Sophie facere rogans, 
communionem de manu eius accepit, prostratusque in terram pro suis peccatis eum intercedere 
postulans, cuncta ecclesie priuilegia renouauit; qui cum exercitum mitteret in Pontum, 
prohibente papa Romano, ad comprehendendum Philippicum quem ibi religauerat conuersus 
omnis exercitus ad partem Philippici fecit eum ibidem imperatorem, reuersusque cum eo 
Constantinopolim pugnauit contra Iustinianum ad duodecimum ab urbe miliarum, et uicto 
atque occiso Iustiniano postquam imperium annos UI tenuerat, omnibus quippe erat exosus 
regnum eius suscepit Philippicus. Igitur Philippicus qui et Bardanis dictus est postquam 
imperiali dignitate confirmatus est Cyrum, de quo diximus, de pontificatu eiecit, eumque ad 
gubernandum abbatis iure monasterium in Pontum ire precepit. Idem Constantino pape 
misit litteras praui dogmatis, quas ille cum apostolice sedis concilio respuit, et huius rei 
causa fecit picturas in porticum sancti Petri que acta sanctarum sex Synodorum uniuersalium 
continerent. Nam huiusmodi picturas, cum haberentur in urbe regia, Philippicus 
iusserat auferri. Quapropter idem pontifex Constantinus simul cum populo Romano statuit 
ne heretici imperatoris nomen aut chartas aut figuram solidi susciperent; unde nec 
eius effigies in ecclesia introducta est nec nomen ad missarum solempnia. Contra hunc 
 
Philippicum postquam uno anno et mensibus sex imperauerat, Anastasius, qui et Arthemius 
dictus est, insurgens, eum regno expulit oculisque priuauit nec tamen occidit. Hic Anastasius 
litteras Constantino pape Romam direxit, quibus se fautorem catholice fidei et 
sancti sexti Concilii predicatorem esse docuit tenuitque imperium annis III. 
</p> 


<p xml:id="g138.5-138.19" decls="#ocr"> 
Qui dum suis esset exosus, exercitus eius elegerunt Theodosium imperatorem. Theodosius 
uero contra eumdem Anastasium ueniens, apud Niceam ciuitatem graui prelio eum 
uicit, datoque exercitui sacramento clericum fieri ac presbyterum fecit ipsum ordinari. Ipse 
autem Theodosius ut imperium accepit, cum esset catholicus, mox in regia urbe imagines 
illas uenerandas, in qua sancte sex Synodi erant depicte et a Philippico fuerant deiecte, 
pristino in loco erexit. Regnauitque Theodosius anno I. Interea Constantinus papa diem 
obiit anno dominice incarnationis DCXCIX indictione U et successit ei Gregorius natione 
Romanus ex patre Marcello, seditque anno XUI mensibus IX. Fuit autem temporibus 
Anastasii et Theodosii Leonis atque Constantini Augustorum. Fuit quidem Gregorius uir 
castus, diuine scripture eruditus, loquela facundus, animo constans, ecclesiasticorum errorum 
destructor, et contrarius ac fortissimus inpugnator. Cuius imperatoris tempore per indictionem 
XII, mense ianuarii per X dies stella, que anthifer uocatur, cum radiis in celo apparuit 
in occidente, cuius radii partem Aquilonis aspiciebant et usque ad medium celum 
se extendebant. Hic per Bonifacium monachum et episcopum gentem Germanorum sedentem 
in tenebris et umbra mortis doctrina lucis conuertit ad Christum. 
</p> 


<p xml:id="g138.20-139.16" decls="#ocr"> 
Eo tempore postquam IU annis apud Baioariam exulasset Ansprandus, de quo supra 
diximus, tandem cum exercitu Baioariorum regis, Italiam uenit, pugnauitque cum Ariperto 
Langobardorum rege, et facta est ex utraque parte magna populorum strages; et quamuis 
extremum nox prelium dirimisset et uictori Ariperto Baioarii terga prebuissent, eadem nocte 
Aripertus extinctus est. Regnauit autem cum patre Daginperto siue solus usque ad annum 
duodecimum, fuitque uir pius et elemosynis deditus, iustitie amator, in cuius tempore 
ubertas nimia extitit. Denique post Ariperti funus, Ansprandus Langobardorum regnum 
potitus est, qui tres solummodo mentes regnauit, uir per omnia egregius et cuius sapientie 
rari equandi sunt. Cernentes Langobardi huius interitum Liutprandum filium eius in 
regali constituunt solio. Liutprandus uero cum in regno confirmatus esset suo donationem 
patrimonii Alpium Cotiarum, quam Aripertus rex fecerat et ille repetierat, ex ammonitione 
uenerabilis pape Gregorii Romane ecclesie confirmauit. Hic initio regni sui Baioariorum 
plurima castra cepit, Rauennam quoque obsedit cepitque. Tunc Tyberis fluuius alueo suo 
egressus multa Romane fecit exitia ciuitati; ita ut in uia Lata ad unam et semis staturam 
hominis excederet aqua, et a porta sancti Petri usque ad pontem Moluium aque se coniungerent. 
Mansit autem septem diebus. Interea Theodosio apud Constantinopolim imperatore 
 
defuncto, Leo, cognomento Surus, cum Constantino persecutore dum imperiali dignitate 
sublimatus esset, sanctorum imagines apud Constantinopolim deponi atque incendi 
iussit. Quod non solum per totam imperii sui ditionem, sed et Romano pontifici mandauit 
similia facere si gratiam imperialem habere uellet. Sed pontifex non solum hoc facere 
contempsit, uerum etiam communione priuauit. Attamen idem imperator tam ui quam 
blandimentis habitantes Constantinopolim compulit, ut ubicumque haberentur imagines tam 
Saluatoris quamque sancte Dei genitricis, uel omnium quoque sanctorum sibi exhiberentur; 
sicque illas in medio ciuitatis congregari fecit et igne cremari. Et quia plerique ex populo 
tale scelus fieri prepediebant, aliquanti ex eis capite truncati, alii corporis parte mutilati 
sunt, regnauitque Leo annis IX. Quo tempore Sarraceni immenso cum exercitu Constantinopolim 
uenientes, triennio ciuitatem obsederunt, donec ciuibus multa constantia ad 
Deum clamantibus, plurimi eorum fame, frigore ac pestilentia perierunt, ac sic perpessi 
obsidione abscesserunt. Qui inde egressi Wulgarorum gentem, que est super Danubium, 
bello aggrediuntur et ab his quoque uicti refugiunt ac naues petunt suas. Quibus cum 
altum peterent, ingruente subita tempestate, plurim eorum mersi siue confractis per littora 
nauibus sunt necati. 
</p> 


<p xml:id="g139.17-139.19" decls="#ocr"> 
Interea Constantinopolim CCC milia hominum utriusque sexus pestilentia perierunt. Germanus 
patriarcha non consentiens imperatoris errori, a propria sede depulsus est et in loco 
eius Anastasius presbyter, qui fuerat imperator, patriarcha ordinatus est. 
</p> 


<p xml:id="g139.20-139.23" decls="#ocr"> 
Liutprandus quoque Langobardorum rex audiens quod Sarraceni, depopulata Sardinia, 
etiam loca illa sedarent ubi ossa sancti Augustini episcopi propter uastationem Barbarorum 
olim ab Hyppone translata et honorifice fuerant condita, misit et dato pretio accepit et 
transtulit ea in Ticinis, ibique cum debito tanti patris honore recondidit. 
</p> 


<p xml:id="g139.24-140.13" decls="#ocr"> 
Quo tempore defuncto Gisulfo Beneuentanorum duce, Samnitum populum Romualdus 
filius eius regendum suscepit. His autem diebus Franci in Francos inuicem irruunt ac 
sese mutuo dirissima cede prosternunt. Interea Dagobertus Francorum rex egrotans mortuus 
est, regnauitque annis U, Franci autem inuidentes Carolum Danielem quemdam 
clericum cesarie capitis crescente in regno stabiliunt atque Chilpericum nuncupant; eumque 
cum exercitu contra Carolum dirigunt. Carolus itaque contra eos dimicans uictor extitit, 
uastans regiones usque Ardennam siluam et usque Renum, uel Coloniam, ibique seditionem 
intulit et ipsam ciuitatem cepit, statuitque sibi regem Clotharium nomine qui non multo 
post mortuus est. Chilpericus autem et Eudo dux contra Carolum mouentes exercitum ueniunt; 
contra quos Carolus occurrit intrepidus Parisius ciuitate, Sequane fluuio transito 
usque Aurelianis peruenit, debellans eosque deuincens. Post hec ipse quidem Chilpericus 
mortuus est anno quinto et dimidio regni eius. Franci uero Theodericum filium Dagoberti 
iunioris regem super se statuunt. Per idem tempus rebellantibus Saxonibus, Carolus princeps 
 
ueniens preoccupauit illos debellansque illos reuertitur. Sub hisdem diebus, euoluto 
anni circulo, collecto agmine Renum fluuium transiit Alamannosque et Sueuos lustratur et 
Danubium usque accessit, illoque transmeato fines Bangarenses occupauit, subacta illa regione 
ac pretio multo sublato ab hostibus qui patriam depopulati fuerant, iterum remeauit 
ad propria. Eudo igitur Baioariorum gentis dux cernens se superatum, gentem perfidam 
Sarracenorum ad auxilium suum contra Carolum principem excitauit. Qui egressi cum 
rege suo, Abdirama nomine, Garonnam transeunt usque Burdigalem consumptis populis 
ecclesiisque crematis usque Pictauis profecti sunt cum uxoribus ac liberis quasi Galliam 
possessuri, quorum erat innumera multitudo. Contra quos Carolus princeps audacter aciem 
instruxit, ac super eos belligerando irruit tentoria eorum subuertit, et fortiter cum eis 
dimicauit. Interfecto rege eorum Abdirama exercitum eius prostrauit atque deuicit, uictorque 
de hostibus triumphauit; in ipsa namque pugna ut fertur ex Sarracenis 
CCCLX milia, ex Francorum parte MCL ceciderunt. Post hec autem Eudo mortuus est. 
</p> 


<p xml:id="g140.14-140.29" decls="#ocr"> 
Anno dominice incarnationis DCCXUII indictione XIU. Gregorius Romane sedis pontifex 
defunctus est et sepultus ad sanctum Petrum. Cui successit alter Gregorius, natione 
Syrus, ex patre Iohanne, seditque annis X mensibus UII. Hic autem erat uir mitissimus 
et ualde sapiens, in diuinis scripturis sufficienter instructus, greca latinaque lingua eruditus, 
atque disertus, in sensibus diuinarum scripturarum subtilissima exortatione elimatus, 
exortator omnium bonorum plebique florentissima catholice fidei ac salutaria predicans, corda 
fidelium dicto factoque corroborans, orthodoxe ac catholice fidei emulator atque defensor 
fortissimus, christianam religionem diligenter complectens, paupertatis amator, erga inopum 
prouisionem non solum mentis pietate, sed et studii labore sollicitus, captiuorum redemptor 
et debitorum, orphanis quoque et uiduis cum omni diligentia largiter necessaria tribuens. 
Quamobrem, Deo fauente, non solum ad sacrum presbyteratus ordinem peruenit, sed etiam 
dum in exequio sui decessoris ante feretrum eius fuisset inuentus, omnis Romanus populus 
a magno usque ad paruum diuina inspiratione subito permoti, per uim auferentes eum, in 
pontificatus ordinem elegerunt, tempore Leonis et Constantini imperatorum. Hic autem 
Gregorius Leonem imperatorem, qui sacras imagines destruere nitebatur, excommunicauit et 
regno priuauit. 
</p> 


<p xml:id="g140.30-141.5" decls="#ocr"> 
Hic idem, cum Roma obsideretur a Liutprando Langobardorum rege, misit nauali itinere 
claues confessiones sancti Petri et Carolo principi rogans ut Romanam ecclesiam a Langobardis 
liberaret; noluit enim ab imperatore Constantinopolitano, quem admodum fuerat 
hactenus consuetudo, auxilium petere. Tum quidem quia propter sacras imagines, uelut 
supra dictum est, excommunicatus erat et in eodem errore perseuerans nec penituit. Tum 
uero quia per multa tempora, prout supra notatum est, a Sarracenis obsessus ipsam etiam regiam 
ciuitatem in qua manebat defendere nequibat. Hec itaque causa fuit quare Constantinopolitani 
imperatores patrocinium Romane ecclesie amiserunt. Circa hec tempora Carolus 
princeps pepigerat fedus cum Liutprando Langobardorum rege, eique Pipinum unum 
 
suum misit, ut eius iuxta morem capillum primus succideret. Quod ille gratissime complens 
eius cesariem succidit. Sicque pater eius spiritualis effectus, multis eum ditatum 
muneribus natum genitori remisit. Huius igitur amicitie Carolus princeps confisus, misit 
eidem regi rogans ut causa sue dilectionis ab urbis obsidione se cederet et Romanam ecclesiam 
non inquietaret. Rex itaque compatris postulationi gratanter annuit. 
</p> 


<p xml:id="g141.6-141.29" decls="#ocr"> 
Sequenti uero anno Carolus princeps regionem Burgundie et Lugdunum Gallie, Ligerim 
quoque fluuium transiens, usque Garonnam, uel urbem Burdigalensem, uel Castroblauiam 
cum urbibus, ac suburbanis eorum sibi subegit, anno eiusdem principis XXIX. 
et a passione Domini annis DCCXXXU. Subegit quoque et Frisones circa maritima habitantes; 
Wandalos etiam gladio et igne deuastantes Galliam deuicit, exterminans ac de totis 
Galliarum finibus proiciens; itemque rebellantibus Saxonibus, qui circa Renum fluuium 
consistunt, Renum amnem sagaci intentione transmeauit, maxima ex parte regionem illam 
ditissimam strauit gentemque iliam seuissimam ex parte tributaria esse precepit et quamplurimos 
obsides ab eis recepit. Per idem tempus Sarracenorum exercitus Galliam introiens 
multas deuastationes fecit, contra quos Carolus apud Auennionem urbem dimicans 
urbem ipsam cepit, hostes prosternens trucidauit, Rodanum fluuium cum exercitu suo transiit, 
Gothorum fines penetrauit atque Narbonam usque peraccessit; ipsam quoque urbem 
obsedit. Sarraceni itaque urbe egressi fortiter contra eum dimicarunt illisque mutuo conflegentibus, 
Sarraceni deuicti atque prostrati uidentes regem suum, nomine Athima, interfectum 
in fugam lapsi terga uerterunt: Franci eos usque mare insequentes, super eos insiliunt 
suffocantesque in aquis interimunt. Non multo post tempore Sarraceni iterato Gallorum 
fines ingressi usque ad Prouinciam perueniunt, et capta Arelate omnia circumquaque 
demoliti sunt. Tunc Carolus ut uidit innumeram multitudinem Sarracenorum legatos suos 
ad Liutprandum  regem  misit, auxilium ab eo contra Sarracenos 
deposcens. Qui nihil moratus cum ingenti Langobardorum exercitu ad eius adiutorium 
properauit. Commisso itaque prelio tanta eos cede prostrauerunt, quod penitus 
eos ab illis regionibus deleuerunt. Liutprandus uero multis ab amico ditatus muneribus cum 
omni suo exercitu ad Italiam rediit, in qua multas per singula loca ecclesias instruxit rebusque 
plurimis ditauit. 
</p> 


<p xml:id="g141.30-142.17" decls="#ocr"> 
Rome uero Gregorio papa defuncto et in ecclesia beati Petri sepulto, successit ei Zacharias, 
natione Grecus, ex patre Policronio, seditque annis X mensibus UII. Uir mitissimus 
atque suauissimus omnique bonitate ornatus, amator cleri et totius populi, tardus ad irascendum 
et uelox ad miserendum, nulli malum pro malo reddens, suis etiam persecutoribus 
 
bona pro malis reddidit. Hic inuenit totam Italiam ualde turbatam simul et ducatum 
Romanum, persequente Liutprando Langobardorum rege, ac Romane ecclesie 
iura auferente. Tantam uero Deus omnipotens huic Zacharie pape gratiam contulit ut 
etiam pro salute populi animam ponere non dubitaret. Qui prius missa legatione ad 
eundem regem Liutprandum, post ipse ueniens, salutaria illi uerba predicauit. Cuius sancti 
uiri admonitionibus inclinatus prenominatus rex ciuitates Romane ecclesie aliaque iura 
pertinentes eidem ecclesie, que per triginta annos ablate fuerant, reddidit et pace facta 
cum ducatu Romano ipse rex in uiginti confirmauit anni, sed et captiuos omnes quos 
ex diuersis prouinciis Romanorum tenebat eidem pontifici redonauit. Eodem uero die 
dominico post peracta missarum solemnia, eundem regem ad prandium ipse beatissimus 
pontifex cum omni alacritate inuitauit ut cum apostolica benedictione ac dilectione 
firmaret: sicque reuersus est ipse pontifex. Uniuersus itaque Italie populus in XX annorum 
spatium inita pace quieuit. Hic autem pontifex magni meriti et sanctitatis uir clerum suum 
ualde dilexit, utpote pater et bonus pastor omnes amplectens et utiliter fouens et neminem 
eorum tribulare uel angere permittens. Hic autem precepit ut filii compatrum se in matrimonium 
non coniungerent. Huius quippe temporibus in magna securitate et letitia populus 
a Deo illi commissus degens uixit. 
</p> 


<p xml:id="g142.18-142.30" decls="#ocr"> 
Liutprandus uero Langobardorum rex iam etate maturus obiit anno regni eius XXXI. 
mensibus UII. Iste quoque Langobardorum leges adauxit. Fuit autem hic multe sapientie 
uir, consilio sagax, pius admodum et pacis amator, belli prepotens, delinquentibus clemens, 
castus, pudicus, orator, peruigil, elemosynis largus, litterarum quidem ignarus, sed philosophis 
equandus nutritor gentis, iuris amator, legumque augmentator, plus semper in orationibus 
quam in armis confidens, maxima cura amicitiam amicorum custodiens. Cui in 
regno eius Ildeprandus nepos eius successit, qui UII euolutis mensibus post eum obiens 
regnum Rachisi, qui dux eius fuerat, reliquit. Iste quidem fuit pius atque omnibus amabilis 
et largus in donis plurimis. Ad quem Zacharias papa missa relatione, continuo ob 
reuerentiam apostolorum eius precibus inclinatus, inita pace, uniuersus Italie quieuit populus. 
Hic autem Rachis rex, postquam regnauit annis quatuor et mensibus IX, deuoto 
animo regalem dignitatem relinquens, Deo seruiturus cum uxore et filiis monachus effectus 
est. Iste quoque aliqua in edicto capitula legis adiunxit. 
</p> 


<p xml:id="g142.31-142.33" decls="#ocr"> 
Huic itaque Aistulphus in Langobardorum regnum frater eiusdem Rachisis rex instituitur. 
Hic autem erat astutissimus et ferox qui, postquam regni gubernacula suscepit, cepit iuri Romane 
ecclesie pernimium infestus esse; nam eius iura sibi uendicabat. 
</p> 


<p xml:id="g143.1-143.16" decls="#ocr"> 
 
Interea Carolus memoratus princeps, febre correptus consilio optimatum suorum petito, 
filiis suis regna diuidit. Primogenitum itaque filium, Carlomannum nomine, Austria et Suauia, 
que nunc Alamannia dicitur, sublimauit. Alteri uero filio ianiori, Pipino nomine, Burgundiam, 
Neustriam et Prouinciam premisit. Obiit autem Carolus princeps Carisiaco uilla super 
Isaram fluuium, anno incarnati Uerbi DCCXLI sepultusque est Parisiis in ecclesia sancti 
Dionysii martyris. Rexit autem utraque regna annis XXXU. Habuitque idem Carolus 
filium alium de priore uxore, nomine Griphonem, qui post mortem patris pleraque fratribus 
bella intulit, Saxones quoque contra eos sollicitauit. Carlomannus autem et Pipinus frater 
eius iuncta manu Saxoniam ingressi sunt et Theodericum primarium gentis ipsius in deditionem 
acceperunt. Eodem anno Carlomannus, quod diu antea uouerat, dimissa expeditione 
regnum fratri suo Pipino cognognomento paruo, relinquens, ipse Romam uenit ibique dimissa 
seculari gloria ad monasterium sancti Benedicti, quod est in Casino castro, Deo seruiturum 
se statuit monasticum habitum suscipiens. Pipinus itaque Burchardum Wiziburgensem 
episcopum et Fuldradum capellanum misit Romam ad Zachariam papam, rogans ut 
eius auctoritate Francorum rex institueretur. Dataque sanctione sua Romanus pontifex iussit 
Pipinum regem institui. 
</p> 


<p xml:id="g143.17-144.29" decls="#ocr"> 
Anno dominice incarnatione DCCLII. indictione U. Zacharias Papa obiit et sepultus 
est ad beatum Petrum, cui successit Stephanus, natione Romanus, ex patre Constantino, seditque 
annis U, mens. I. Hic post patris sui obitum paruus derelictus, in uenerabili cubiculo 
Lateranensi pro doctrina apostolice traditionis sub predecessoribus pontificibus permansit. 
Quem seriatim per ecclesiasticos ordines promouentes, diaconatus in ordine 
eum ordinauerunt. Defuncto uero Zacharia papa, Stephanum quendam presbyterum in 
ordine pontificatus cunctus populus sibi elegit et in Lateranense patriarchium intromisit. 
Qui dum causas disponeret, subito obmutescens, defunctus est. Post hec cunctus populus 
congregatus in basilica sancte Dei genitricis Marie ad presepe, ubi omnes misericordiam Dei 
et ipsius semper uirginis Marie potentes, bono animo et consona uoce predictum beatissimum 
uirum sibi elegerunt pontificem, quem omnes sincera mente cum laudis preconiis in 
basilicam Saluatoris, que appellatur Constantiniana, deportauerunt et exinde uementer 
patriarchium, iuxta morem eum ibi intromiserunt. Erat enim isdem beatissimus papa 
amator omnium ecclesiarum Dei, traditionem etiam ecclesiasticam firma stabilitate conseruans, 
pauperum Christi uelox subuentor, uerbi Dei in magna constantia predicator, pupillorum 
ac uiduarum uoce manuque fortissimus auxiliator. Hic autem obsecrationibus et 
muneribus prefatum Aistulphum regem sepissime monuit ut timore Dei ac beati Petri ab 
infestatione Romane ecclesie desisteret. Qui cum id ullo modo ab ipso impetrare nequisset, 
tandem ipse papa, spreto iam Constantinopolitano patrocinio, uenit in Gallias ad Pipinum regem 
per indictionem UII ut se et Romanam ecclesiam a Langobardorum oppressione defenderet; 
uenit et Carlomannus frater regis iam monachus factus iussu abbatis sui, quoniam Aistulphus 
rex illum obnixe deprecatus est ut apud fratrem suum precibus Romani pontificis obsisteret 
ac contrairet. Inuitus tamen hoc fecisse putatur, quia nec ille abbatis sui iussa contempnere 
 
nec abbas ille preceptis regis Langobardorum, qui hoc imperauit, audebat resistere Audiens 
itaque Pipinus rex eiusdem pontificis aduentum, obuius ei festinanter aduenit cum Bertrada 
coniuge et filiis et primatibus cui et uice stratoris ipse pedes iuxta sellam eius ad palatium 
usque magno cum honore deduxit. Mox idem papa prefatum regem lacrymabiliter deprecatus 
est ut per caritatis federa causam beati Petri disponeret. Ut autem Stephanus papa 
a rege Pipino ecclesie Romane firmitatem defensionis accepit, ipsum sacra unctione ad regie 
dignitatis honorem consecrauit et cum eo duos filios eius Carolum et Carlomannum. Pipinus 
itaque rex, postquam bis ac tertio per suos legatos ad Aistulphum regem miserat, admonens 
ac deprecans pluraque illi munera pollicens ut propria ecclesie restitueret, illeque 
obstinatus obedire differet tandem suggerente atque insistente Romano pontifice cum ualida 
manu Italiam ingreditur; resistentibus sibi Langobardis et claustra Italie tuentibus ad ipsas 
montium clausas cum Langobardis acerrime pugnauit. Cedentibusque Langobardis, Francorum 
copie difficili labore uictores extiterunt. Aistulphus uero rex iterum pugnare non ausus 
in ciuitate Papia a rege Pipino obsessus est. Qui ante obsidionem non soluit quam firmitatis 
causa pro reddenda Romane ecclesie iustitia obsides recepisset; datis uero obsidibus promissisque 
iure iurando firmatis, ipse quidem Pipinus rex in Gallias reuersus est Stephanum 
uero papam Romam remisit. Carlomannus autem monachus frater regis, qui in Uienna 
ciuitate remanserat, priusquam rex de Italia reuersus est febre correptus diem obiit. Aistulphus 
autem Langobardorum rex, quamquam superiores obsides dedisset et de reddenda sancte 
romane ecclesie iustitia iure iurando obstrictus esset, nihil tamen de promissis opere compleuit. 
Sed post aliquantum temporis ipse cum Langobardorum exercitu Romanam uenit 
ad urbem una cum duce suo Desiderio et ex omni parte circumdans quotidie fortiter eam 
expugnauit, omniaque extra urbem ferro et igne deuastans atque funditus demoliens consumpsit 
ut urbem caperet. Quod cum regi Pipino per legatos eiusdem Romani pontificis 
nunciatum esset; Pipinus rex iterum cum exercitu Italiam intrauit et Aistulphum in 
Papia ciuitate se includentem obsedit: nec ab obsidione destitit usque dum Aistulphus, ab 
eo compulsus Rauennam ac Pentapolim et omnem Exarchatum Rauenne pertinentem predicto 
pape reddidit. His ita peractis Pipinus in Galliam reuersus est. Non post multum 
uero temporis Stephanus papa diem obiit et sepultus est ad sanctum Petrum apostolum. 
</p> 


<p xml:id="g144.30-145.23" decls="#ocr"> 
Cui successit Paulus, natione Romanus, ex patre Constantino, seditque annis X, mens I. 
Hic autem minor germanus Stephani pontificis ab ineunte etate in Lateranensi patriarchio 
pro eruditione ecclesiastice discipline ab eodem fratre traditus est tempore Gregorii II 
iunioris pontificis, et postmodum a Zacharia papa in diaconatus ordinem pariter cum prefato 
germano suo promotus est. Sed dum isdem frater et antecessor pontifex ad uite extremum 
pertingeret, illico populus Romane urbis diuisus est, et alii cum Theophylacto 
archidiacono se tenebant, alii uero eidem diacono concordabant se Paulo. Dum uero (de) 
hac luce pontifex idem migrasset et in basilica beati Petri sepultus esset, continuo populi 
congregatio, que cum eodem Paulo erat quoniam ualidior, et fortior erat eum in pontificatus 
 
culmine secundum morem elegerunt; et ita in apostolica sede ordinatus est temporibus 
Constantini et Leonis imperatorum. Erat enim mitis et ualde misericors, nulli umquam 
malum pro malo reddens; et si pro tempore per iniquos satellites tribulabatur, in proximo 
tamen pietate motus consolationis illis misericordiam inferebant. Hic, ut multi testati sunt, 
noctu per semetipsum cum suis familiaribus cellas pauperum infirmorum adiacentium, qui 
ex suis nequaquam assurgere ualebant lectulis, nec non et aliorum inopum circuibat silentio, 
ampliorem ministrans illis alimoniam, atque subsidii inferens opem. Sed et carceres 
atque alia claustra per eadem noctium secreta uisitabat, et quos ibidem inueniebat retrusos 
a mortis eruens periculo liberos ire laxabat. Plures quoque, qui debitis obligati atque 
afflicti, a suis feneratoribus opprimebantur, reddito ipso debito, a iugo redimebat 
seruitutis. Uiduis et pupillis, omnibusque egentibus opem ferens. Hic aggregatis sacerdotibus 
cum uniuerso populo Romane urbis, corpus beate Petronille de loco ubi quiescebat 
foris portam uia Appia abstulit una cum sarcophago marmoreo, in quo legebatur: 
Petronille filie dulcissime; unde non dubium est, quia scultura illa literarum propria 
beati Petri apostoli manu designata esse dinoscitur, ob amorem sue dulcissime nate. Ipsum 
itaque sanctum corpus, una cum sarcophago impositum super plaustrum nouum in ecclesia 
beati Petri apostoli cum ymnis, et canticis spiritualibus deportauit, et mirifico 
cum honore collocauit. Erat enim fortissimus orthodoxe fidei defensor, unde sepius 
suos missos cum apostolicis obsecratoriis, atque ammonitoriis litteris prefatis angustis Constantino 
et Leoni direxit pro restituendis, confirmandisque in pristino uenerationis statu 
sacratissimis imaginibus Domini Saluatoris, sancteque eius genitricis, atque omnium sanctorum. 
Hic multas ecclesias restaurauit, quamplures etiam nouiter edificauit nonnullas 
mirifice decorauit. 
</p> 


<p xml:id="g145.24-145.29" decls="#ocr"> 
Aistulphus autem Longobardorum rex multa sanctorum corpora ex Romanis finibus in 
Papiam detulit, construxitque eorum oracula, ubi monasterium uirginum dedicauit, suasque 
filias ibidem consecrauit; fecit quoque et monasterium in fines Emilie, in quo multa donaria 
largitus est. Qui ualde dilexit monachos et in eorum manibus mortuus est, postquam 
regnauit annis UII et mensibus U. Fuit autem pernimium audax et ferox; hic etiam apposuit 
leges in Langobardorum edicto. 
</p> 


<p xml:id="g145.30-146.12" decls="#ocr"> 
Aistulpho autem successit in regnum Desiderius, qui comestabulus eius fuerat. Iste quidem 
ultimus Langobardorum rex, uiginti octo annis mansit in regno Langobardis iam in 
deliciis resolutis. Huius quidem temporibus Paulus Diaconus eidem regi charissimus, in artibus 
floruit. His quoque diebus Constantinus, cognomento persecutor, cum ipse solus apud 
Constantinopolim post predictum Leonem regnaret, et eiusdem Leonis errores cum omni intentione 
prosequeretur, direxit Pipino regi munera multa. Ipse enim Pipinus iam dicti Leonis 
 
iussa, necnon et acta omnino detestabatur. Pipinus uero rex cum exercitu Saxoniam ingressus 
est, et quamuis Saxones ei ualidissime resisterent, commissis preliis plurimam ex ipsis 
multitudinem cedit coegitque, ut annis singulis honoris causa equos trecentos pro munere statuerent 
se daturos. His ita Pipinus rex a Saxonibus sacramento firmatis, in Galliam sese 
cum exercitu suo recepit. Tunc eclypsis solis facta est II. nonas Iunii hora sexta. Eodem 
anno Paulus papa Roma defunctus et ad sanctum Petrum sepultus est, et cessauit episcopatus 
anno I, et mense I. Quo Constantinus transgressor apostolice sedis inuasor extitit 
per UI. indictionem. Obiit autem Pipinus rex anno suscepti regni eius XU mensibus 
IU diebus XX. Tenuerat uero antea principatum, et maioratumdomus annis X ab obitu 
patris sui usque ad susceptionem regni. Cuius corpus in basilica beati Dionysii martyris Parisiis 
humatum est. Filii uero eius Carolus et Carlomannus, omnium Francorum consensu, 
pariter reges sunt effecti. 
</p> 


<p xml:id="g146.13-150.10" decls="#ocr"> 
At uero Rome defuncto Paulo papa, Stephanus natione Siculus ex patre Olibo romanum 
suscepit pontificatum, seditque annis IU mensibus U. Uir strenuus, et diuinis scripturis 
eruditus, atque ecclesiasticis traditionibus imbutus, et in eorum obseruationibus constantissimus 
perseuerator. Hic dum a Siciliensi insula paruulus Romam uenisset, tradidit eum 
papa Gregorius tertius in monasterio sancti Grisogoni, ibique clericus atque monachus est 
effectus. Quem postmodum Zacharias papa ex ipso tollens monasterio, in Lateranensis patriarchii 
cubiculo esse precepit, eumque postmodum presbyterum in titulo beate Cecilie 
sacrauit. Quem tamen  pro eius castitatis modestia, in suo officio Lateranis detinuit; sed 
et reliqui, scilicet Stephanus et Paulus beati pontifices, eundem uenerabilem Stephanum 
pro eius piis conuersationibus in suo seruitio detinuerunt. Dum uero predecessor eius Paulus 
papa infirmitate detineretur, de qua uitam finiuit, Stephanus ipse in eius perseuerans seruitio 
nullo modo ab eius lectulo recessit donec spiritum emitteret. Quo nec dum defuncto, 
Toto dux Nepesine ciuitatis cum exercitus multitudine armatorum subito elegit Constantinum 
fratrem suum tunc laicum existentem. Sicque in Lateranense patriarchium introductus 
est. Statimque Georgius Prenestine ciuitatis episcopus ab ipsa eadem multitudine ualde 
coactus, ipsum Constantium clericum fecit. Alia uero die simili modo contra canonum statuta 
subdiaconus factus, populum sibi sacramentum prebere fecit. Et adueniente dominica 
die, ab eodem Gregorio episcopo et duobus aliis episcopis consecratus est. Non multos 
post uero dies eiusdem Georgii episcopi, qui eum consecrauit, manus aruit atque contracta 
est, ita quod nec ad os suum conferre ualuit, sicque languens uitam finiuit. Constantinus 
autem transacto anno, seditione commota in populo, de sede pontificatus expulsus est. 
Alia uero die Philippum presbyterum de monasterio sancti Uiti trahentes elegerunt, eumque 
in basilicam Saluatoris more solito deduxerunt; illic ab episcopo oratione data iuxta antiquitatis 
 
morem omnibus pacem tribuit, et sic statim in Lateranense introduxerunt patriarchium. 
Ibique similiter in sella pontificali sedens, tribuens eis denuo, ut mos est, pacem 
ascendit sursum et mensam, ut assolent pontifices, tenuit. Eodem quippe die Romani ira 
accensi expulerunt eundem Philippum de patriarchio et in suum monasterium retruderunt. 
Sequenti uero die clerus et populus uniuersus unoque consensu in persona beati Stephani 
acclamauerunt et pergentes ad ecclesiam beate Cecilie, in qua presbyter existens spiritualem 
degebat uitam, statim eum pontificem elegerunt. Quem cum laudibus in Lateranense 
deportauerunt patriarchium, et rite omnibus in eius electione peractis, pontificatus culmen 
ascendit. Prefatus uero Constantinus deductus in ecclesiam sancti Saluatoris, in qua episcopi 
et presbyteri cum populo erant congregati, lectisque sanctis canonibus depositus est. 
Tunc accedens quidam subdiaconus nomine Martinus, oratorium de collo eius abstulit 
et ante pedes eius proiecit, et compagos ipsius abscidit, eumque in monasterium retrudit. 
Sicque alio die dominico antedictus beatus Stephanus a tribus episcopis ut mos est consecratus 
est. Facta statim ab uniuerso populo Romano penitentie confessionisque deprecatione 
apud diuinam clementiam, per quam se omnes peccasse in predicti Constantini inuasoris 
apostolice sedis impia ordinatione consitentes, pro eo quod non ei restiterunt. Ita 
excelsa uoce in ambone basilice beati Petri a Leone scriniario eadem relecta est confessio. 
Post aliquantum uero temporis quidam iniqui Deum non timentes perrexerunt ad 
monasterium, in quo idem Constantinus retrusus erat, eumque de ipso monasterio eicientes, 
eius oculos cruerunt, et ita in platea dimiserunt; multa quippe mala quotidie per eum, atque 
homicidia in Italia perpetrabantur. His ita gestis beatus papa Stephanus direxit in Francie 
partes Sergium secundicerium ad excellentissimos uiros Francorum reges Carolum et Carlomannum, 
deprecans et exorans per suas apostolicas litteras, ut aliquantos episcopos  et in diuinis scripturis atque sanctorum canonum institutionibus eruditissimos 
dirigerent ad faciendum in Romana urbe concilium pro eadem impia noui erroris 
ac temeritatis presumptione, quam antefatus Constantinus apostolice sedis peruasor usus est 
perpetrare. Tunc ipsi christianissimi reges direxerunt de eisdem Francorum regionibus 
duodecim episcopos diuinis scripturis, et sanctorum cerimoniis canonum doctos ac probatissimos 
uiros in urbem Romam. Sanctissimus itaque Stephanus papa congregatis Italie 
episcopis in basilica Saluatoris Laterani per indictionem UII synodum celebrauit. Deductus 
est autem ad medium sepe prefatus Constantinus apostolice sedis inuasor, iam orbatus 
oculis et subtilius inquisitus, cur apostolicam sedem laicus existens presumpsisset inuadere, 
et talem inique nouitatis errorem in ecclesia Dei perpetrare. Qui coram omnibus professus 
uim se a populo pertulisse, et brachio fuisse electus atque coactus in Lateranense 
 
patriarchium deductus propter grauamina atque preiudicia illa, que Romano populo ingesserat 
domnus Paulus papa. Et corruens in terram, manibus extensis in pauimento, 
se reum atque super numerum arene maris peccasse deflebat, petens misericordie ueniam 
ab eodem sacerdotali consequi concilio. Quem a terra leuare facientes, ipso die nullam 
de eo protulerunt sententiam. Alio uero die denuo asserentes eum atque interrogantes 
de eadem impia nouitate, respondit nihil noui se fecisse, dicens: quia et Sergius archiepiscopus 
Rauennantium, laicus existens, archiepiscopus effectus est, et Stephanus episcopus 
Neapolitane ciuitatis et ipse laicus repente episcopus consecratus est. Dum uero 
talia isdem Constantinus prosequetur ilico sacerdotes uniuersi irati zelo ecclesiastice traditionis, 
turpiter illum extra eandem ecclesiam proiecerunt. Tunc desertis omnibus 
eius actionum gestis, simul et concilio illo, quod in scripturis quasi de eius  confirmatione 
edictum fuerat, igne combusserunt in medio presbyterii ipsius ecclesie. Quo facto 
proiciens se in terram sanctus Stephanus papa, et uniuersi sacerdotes cum populo Romano 
clamantes kirieleyson, cum ingenti fletu peccasse se omnes professi sunt; pro 
eo quod de manibus ipsius Constantini communionem susceperunt, sicque omnibus ex hoc 
indita est penitentia. Tunc allatis sacratissimis canonibus, eisque liquido perscrutatis, 
prolata est sententia ab eodem sacerdotali concilio sub anathematis interdicto dicente: 
nullus unquam presumat laicorum neque ex alio ordine, nisi predistinctis gradibus ascendens, 
diaconus, aut presbyter cardinalis factus fuerit, ad sacrum pontificatus honorem promoueri. 
Et alia plura, que canonica indigebant correctione in eodem concilio statuerunt 
emendanda. De episcopis uero atque presbyteris et diaconibus, quos ipse Constantinus 
consecrauerat, ita in eodem concilio promulgatum est; ut episcopi illi, si qui eorum presbyter 
aut diaconus fuerunt, in pristino honoris sui gradu reuerterentur. Et si placabiles 
fuissent, coram populo ciuitatis sue denuo facto decreto electionis, more solito, cum clero 
et populo ad apostolicam uenissent sedem, et ab eo sanctissimo papa benedictionis susciperent 
consecrationem. Presbyteri uero illi ac diaconi ab eodem Constantino consecrati 
simili modo in eo quo prius existebant, habitu reuerterentur. Et postmodum si qui eorum 
placabiles extitissent, antedictus beatissimus pontifex presbyteros eos aut diacones consecrasset. 
Statuens ut ii qui ex eis consecrati erant nequaquam ad altiorem honorem ascenderent, 
nec ad pontificatus promouerentur culmen, ne talis impius nouitatis error in ecclesia 
pullularet. Ipse uero beatissimus Stephanus papa coram omni sacerdotali collegio clamauit 
dicens: nullo modo se permitti aut penitus declinari in eorundem presbyterorum 
aut diaconorum consecrationem. De laicis uero, qui ab eodem Constantino presbiteri aut 
diaconi consecrati sunt, ita promulgatum est: ut in religioso habitu cunctis diebus uite 
eorum siue in propriis domibus, uel ubi uoluissent permanere deberent. Huiusmodi itaque 
prolatis sententiis, illi episcopi qui ab eodem Constantino consecrati fuerant, reuertentes 
iuxta eiusdem concilii sententiam in pristino honoris gradu, electi denuo a clero et 
populo,  factoque solito decreto, ad sedem apostolicam 
 
properantes, ab eodem sanctissimo papa sunt consecrati. Nam presbyteri et diaconi illi 
usque ad mortem  ipsius pontificis sic remanentes nequaquam ab eo sunt consecrati. In 
eodem quoque concilio statutum est: ut omnia que isdem Constantinus in ecclesiasticis sacramentis 
ac diuino cultu egit irrita fuissent, preter sacrum baptisma atque sanctum chrisma. 
His ita peractis continuo ex diuersis sanctorum patrum testimoniis de sacris imaginibus 
Dei et Saluatoris nostri Iesu Christi, et gloriose genitricis eius semper uirginis 
Marie, et beatorum apostolorum omniumque sanctorum subtiliter perdagantcs, in eodem 
concilio statuerunt magno honoris affectu ab omnibus christianis ipsas sacras imagines uenerari, 
sicut ab omnibus apostolice sedis pontificibus et uenerabilibus patribus hactenus traditum 
est et obseruatum. Confundentes atque anathematizantes execrabilem illam synodum, 
que in Grecie partibus nuper acta est pro deponendis ipsis sacris imaginibus. Expletis 
uero omnibus que in eodem concilio fuerant constituta, tunc isdem beatissimus pontifex, 
aggregans uniuersos sacerdotes et clerum atque uniuersum populum, simul cum eis profectus 
est ad beatum Petrum principem apostolorum, cum hymnis et canticis spiritualibus, 
nudis pedibus omnes. Illicque in ambonem ascendens Leontius scriniarius, cuncta que in 
eodem peracta sunt concilio, extensa uoce legit populo; sed et tres episcopi idest Gregorius 
Silue candide, Eustasius Albani et Gregorius Tiburtine, una cum ipso papa anathematis 
obbligationem protulerunt, ne quisquam presumeret quoque tempore transgredi 
quippiam de omnibus que in eodem concilio sunt statuta. Post aliquantum  uero temporis 
contigit de hac uita migrasse Sergium archiepiscopum Rauennantium. Et continuo surgens 
Michelius scriniarius ipsius ecclesie, qui nullo sacerdotali fungebatur honore, profectus 
est Ariminum ad Mauricium ariminensium ducem; qui congregans exercitum, una cum 
consilio Desiderii Langobardorum regis, properauit Rauennam, et brachio forti elegit predictum 
Michelium et in episcopatus Rauennatis ecclesie introduxit, et Leonem archidiaconum, 
qui electus erat in archiepiscopatus ordine, Ariminum deportans ibidem arta custodia 
mancipatum isdem Mauricius detinere fecit. Tunc predictus Michelius atque Mauricius 
et iudices Rauennantium ciuitatis direxerunt ad prefatum beatissimum pontificem, promittentes 
ei copiosa munera, ut ipsum Michelium archiepiscopum consecraret. Ipse uero 
beatissimus presul per nullius dationis promissionem inclinatus est ad eius consecrationem, 
asserens nulla ratione fieri posse, dum sacerdotali honore minime preditus existeret Michelius, 
cui obtestationis litteras atque missos direxit ut ab eodem iniusto proposito recederet. 
Ipse autem nullo modo apostolicis ammonitionibus acquiescere uoluit, dansque plurima dona 
et munera Desiderio Langobardorum regi, et ornatus ipsius ecclesie, cum aliis diuersis rebus, 
in brachio forti per unius annis circulum, et eo  amplius, ipsum episcopatum peruasum 
detinuit, denudans illum atque in magna paupertate redigens. Tunc beatissimus presul Stephanus 
misit legatos suos cum legatis Caroli regis Francorum, ammonens omnes Rauennianos 
ut ab eodem Michelio discederent. Qui statim eundem Michelium ab episcopio eiecerunt, 
Romamque direxerunt et predictum Leonem eiusdem ecclesie archidiconum elegerunt. 
 
Qui ad apostolicam sedem properans cum sacerdotibus et clero ipsius Rauennatis ecclesie 
et iudicibus ac plebe eiusdem urbis, in archiepiscopatus honorem ab eodem Stephano papa 
ordinatus et consecratus est. Erat enim isdem beatus papa Stephanus ecclesie traditionis 
obseruator, renouans pristinum ecclesie ritum in diuersis clericatus honoribus. Hic statuit 
ut omni dominico die a septem episcopis cardinalibus ebdomadariis, qui in ecclesia 
Saluatoris obseruant, missarum solemnia super altare beati Petri Gloria in excelsis Deo diceretur. 
Nam sedule isdem beatissimus pontifex suos missos atque litteras ammonitorias 
dirigere studebat Carolo regi Francorum et eius germano Carlomanno, pro exigendis iustitiis 
beati Petri a Desiderio rege Langobardorum, quas obdurato corde reddere Romane 
ecclesie nolebat. 
</p> 


<p xml:id="g150.11-150.13" decls="#ocr"> 
Interea Carlomannus frater Caroli regis, post ammistratum communiter biennio regnum, 
morbo decessit. Carolus itaque totius amministratione regni accepta Francorum omnium rex 
constititur. Iste uero multa bella gessit: primum quidem in Aquitania, quod a patre fuerat 
inchoatum sed nondum finitum. Sed subacta Guasconia et compositis in Aquitania 
rebus, deinde superato Pyrenei montis iugo in Hispaniam transiit et usque ad Hiberim 
amnem, qui est apud Nauarros, et usque Dertosam processit, fugatis atque uictis Sarracenis, 
qui ipsam terram occupauerant. Interea Carolus rex matrem suam Bertradam in Italiam 
misit ad Desiderium Langobardorum regem, et eius filiam in matrimonio accepit. 
</p> 


<p xml:id="g150.14-150.15" decls="#ocr"> 
Rome uero post hec Stephano papa defuncto et ad sanctum Petrum sepulto, Hadrianus 
ei in pontificatu successit, seditque annis XXIII. 
</p> 


<p xml:id="g150.16-150.17" decls="#ocr"> 
Apud Constantinopolim autem, mortuo Constantino persecutore, successit ei Leo qui et 
Cazaris, qui imperauit annis U. Quo defuncto imperauit Irene cum filio Costantino. 
</p> 


<p xml:id="g150.18-151.11" decls="#ocr"> 
Carolus autem Francorum rex Saxoniam aggredi bello statuit; eamque sine mora ingressus, 
ferro et igne cuncta depopulatus Eresburgum ciuitatem cepit et idolum quod colebant, 
cuius causa precipue uenerat, euertit, obsidibusque accepits in Galliam reuersus est, inuenitque 
legatos Hadriani pape postulantes, ut sibi et Romane ecclesie subueniret, quoniam 
insolentiam Desiderii regis et Langobardorum ferre non poterant. Rex itaque Carolus res 
que inter Romanos et Langobardos erant diligenti cura pertractans, pro defensione Romane 
ecclesie commota exercitus multitudine Francorum et Burgundionum, Alamannorum quoque, 
nec non et Sueuorum atque Saxonum, ac bipertito exercitu, partim per montem Iouis, partim 
per montem Cinisium, Italiam intrare contendit. Superatoque Alpium iugo, Desiderium 
regem frustra sibi resistere conantem, commisso bello, uicit atque fugauit, Ticinoque inclusum 
obsedit et in oppugnatione ciuitatis, quia difficilis erat, multum temporis spatium plura moliendo 
consumpsit. Interea Carolus dimisso ad oppugnandum ciuitatem exercitu, ipse cum 
paucis Romam uoti gratia proficiscitur. Ueniens itaque a monte, qui dicitur Gaudii, usque 
 
ad sancti Petri ecclesiam pedester properauit. Hadrianus autem papa in gradibus sancti 
Petri prestolatus est uenientem, et usque ad confessionem sancti Petri cum hymnis et laudibus 
et psalmis cum clericis simul ac Romanis iudicibus, ut mos est, decenter illum deduxit. At 
ille potentissimus rex, offerens beato Petro multa donaria promittensque eius uicario fidem 
et debitam reuerentiam, Patriciatus honore a Romanis est sublimatus. Et cum peractis uotis 
ad exercitum fuisset reuersus, fatigatam longa obsidione ciuitatem ad deditionem compulit, 
quam cetere ciuitates secute Caroli regis potestati se subdiderunt. Ex illo quippe die dici 
meruit rex Francorum ac Langobardorum et Patricius Romanorum. At rex fubacta et 
pro tempore sibi ordinata Italia, omnibusque beato Petro ac domno pape, que a Langobardis 
erepta fuerant, restitutis, in Galliam reuertitur ducens captiuum Desiderium regem; erat autem 
hic multis exosus. 
</p> 


<p xml:id="g151.12-151.14" decls="#ocr"> 
Adalgisius autem eiusdem Desiderii filius, desperatis patrie rebus, relicta Italia in Greciam 
ad Constantinum imperatorem se contulit, ibique patriciatus ordinem atque honorem 
consenuit. Sicque reges ex Langobardis cum eorum historia defecerunt. 
</p> 


<p xml:id="g151.15-151.23" decls="#ocr"> 
Paulus uero diaconus, qui Langobardorum scripsit historiam, postquam a Carolo rege bis 
ac tertio per se suosque rogatus, ut eum diligeret et Desiderium nuper regem obliuisceretur, 
honorabiliter enim circa se precipua familiaritate ac dilectione illum habere cupiebat; eiusque 
monitis nullo modo acquiesceret, magis exilium elegit perpeti quam cum eo esse, qui amicum 
suum et dominum in captione tenebat. Dicebat enim se mutari non posse. Fuerat 
quippe pernimium regi Desiderio carus. Qui cum in insula quadam iussione regis exulasset, 
tandem Arechis Beneuentanorum dux, qui alteram filiam Desiderii regis nomine Adelperga 
habebat uxorem, fecit illum ad se uenire sibique honorabiliter cum omni diligentia quoadusque 
uiueret adesse precepit. 
</p> 


<p xml:id="g151.24-152.20" decls="#ocr"> 
Rex autem Carolus de filia Desiderii regis, quam uxore habuit, posteaque dimisit, filium 
habuit nomine Carolum, et de Ildegarda, quam postea ex gente Sueuorum duxit uxorem, habuit 
filios Pipinum, et Ludouicum et filias Ratrudem et Bertam et Gislam aliasque filias tres. 
Subacta uero Italia Carolus rex Saxonicum bellum, quod intermissum uidebatur, repetiit, quod 
per XXXUI annos contractum est. Poterat siquidem citius finiri si Saxonum hoc perfidia parteretur, 
perfida quippe gens est ac fidifraga. Difficile dictu est quotiens superati ac supplices 
se regi dederunt, imperata facturos polliciti sunt et per sacramentum firmauerunt, obsides 
qui imperabantur absque dilatione dederunt. Aliquotiens ita domiti et emolliti, ut etiam 
cultum demonum dimittere et christiane religioni se subdere uelle promitterent. Sed sicut 
 
ad hec facienda aliquotiens proni, sic ad eadem peruertenda semper fuere precipites; quippe 
cum post inchoatum bellum uix ullus annus exactus sit, quo non ab eis huiuscemodi facta 
sit rebellionis permutatio. Sed magnanimitas regis et perpetua tam in aduersis quam in 
prosperis mentis constantia, nulla eorum mutabilitate uel uinci poterat uel ab his que agere 
ceperat defatigari. Ter namque cum eis conflixit, semel quidem apud Guisaram fluuium in 
eo loco qui Brunesber uocatur; secundo autem in loco qui Theotmelli uocatur; tertio uero 
in finibus Guestfalorum. His tribus proeliis Saxones ita profligati ac deuicti sunt, ut ulterius 
regi resistere non auderent. Qui cum in Saxonia esset legati regis Danorum ad eum pro 
pacis causa uenerunt, qua composita dispositisque congrua confiniorum loca presidiis, Hispaniam 
quam maximo poterat belli apparatu aggreditur; saltuque Pyrenei superato, omnibusque que 
adierat oppidis, atque castellis in deditionem acceptis, cum exercitu recertitur. Subegit et Britones, 
illos etiam qui ad occidentem in extrema quadam parte Gallie super litus Oceani resident. 
Per idem tempus Carolus rex Italiam cum exercitu ingressus ac per Romam iter agens, Capuam 
usque Campanie urbem accessit, ibique castris positis, bellum Beneuentanis nisi dederentur 
comminatus est. Arichis autem Beneuentanorum dux intenionem regis salubri consilio 
preuenit, nam relicto Beneuento, in Salernum ciuitatem uenit munitiorem se contulit. Missaque 
legatione filios suos Romoaldum et Grimoaldum cum magna pecunia obtulit regi, promittens 
se ad omnia que imperarentur obediturum, cuius precibus rex, ut ei mos erat, annuens, diuini 
etiam timoris respectu bello abstinuit, et minore ducis filio obfidatus gratia suscepto, maiorem 
patri remisit. Accepit insuper a populo obsides XII. 
</p> 


<p xml:id="g152.21-152.26" decls="#ocr"> 
Arechis autem qui hactenus Beneuentanorum dux nominabatur, hic idem postea primum 
appellatus est princeps Beneuenti atque Salerni. Quo defuncto successit ei Grimoaldus filius 
eius. Dehinc alius Grimoaldus princeps. Deinde Sico princeps et sic ceteri ipsius ciuitatis 
successores per multa annorum curricula principes sunt nuncupati. Nam antea ex quo Alboin 
Langobardorum rex Italiam ingrediens ac uniuersas Italie prouincias sue ditioni componens, 
omnes Beneuentanorum rectores dicti sunt duce quorum primus dux nominatus est Zotto. 
</p> 


<p xml:id="g152.27-153.4" decls="#ocr"> 
Rex itaque Carolus, rebus Capuanorum et Beneuentanorum Apulie quoque et Calabrie 
totiusque Italie sibi pro tempore ordinatis, uenit Romam. Dehinc in Galliam reuersus est, 
congregatoque ingenti exercitu Baioariam petiit cumque super Lethum fluuium, qui Alamannos 
et Baioarios dirimit, cum exercitu consedisset, Baioarie dux nomine Tasillo, quamuis 
male in rege conscius, cum ualida manu populi sui uenit supplex ac ueniam sibi dari deprecatus 
est. Sed rex sicut erat mitissimus et clemens, ei pepercit accepitque ab eo XII obsides, 

populo terre ei per sacramentum firmato in Franciam reuersus est. Non post multum uero 
temporis dum conuentum uauassorum suorum more solito rex adesse iussisset, predictus Tasillo 
dux multis criminibus, etiam crimine maiestatis est acusatus. Ut autem coram omnibus 
de his que sibi obiciebantur conuictus est, uno omnium assensu, ut maiestatis reus capitali 
 
sententia est damnatus. Sed clementia regis licet morti addictum liberare curauit: nam 
mutato habitu in monasterium missus est. Baioarii quoque, qui perfidie huius et fraudis conscii 
et consentanei reperti sunt, exilio per diuersa loca relegantur nullusque eorum morte 
damnatus est. 
</p> 


<p xml:id="g153.5-154.6" decls="#ocr"> 
Est natio quedam Sclauenorum sedens super litus Oceani, que propria lingua Welatabi 
francica autem Uultzi uocatur, Francis semper inimica finitimosque suos bello premere solebat. 
Cuius insolentiam rex diu non ferens bello etiam aggredi statuit. Comparatoque 
exercitu apud Coloniam Rhenum transiit, inde per Saxoniam iter agens ac per Albiam fluuium 
transiens, Uultzorum terram ingreditur, cunctaque ferro et igni uastari iussit. Sed gens 
illa, quamuis bellicosa, impetum regis sustinere non ualuit. Eorum quippe primates et reguli 
cum uniuerso populo omnes se regi subdiderunt et fidem se regi seruaturos iureiurando promiserunt. 
Deinde omnes barbaras ac feras nationes que inter Renum et Salam fluuios. 
Oceanumque ac Danubium posite, lingua quidem pene dissimiles, moribus uero atque habitu 
ualue dissimiles, Germaniam incolunt, ita perdomuit ut eas tributarias dimitteret, inter quas 
precipue sunt Welatabi, Sorabi, Abodriti, Boemani. Quibus subactis sibique fidelitatis sacramento 
firmatis, eadem uia qua uenerat in Franciam reuersus est. Quo tempore apud Baioariam 
comparatis copiis et commeatibus firmatis, Carolus rex ut Hunnis uel Auaribus bellum inferret, 
bipertito exercitu cum filiis suis Pipino et Ludouico nec non et Carolo, circa utramque Danubii 
ripam cepit iter, Baioariis in nauibus per aquam fluminis commeatus deferentibus ac sic prima 
castra super Anisum fluuium posita sunt. Nam his fluuius inter Baioariorum atque Hunnorum 
terminos medius currit. Plura quippe in eadem regione prelia ab eo gesta sunt, in quibus 
multum sanguinis effusum est. Tunc ipse Carolus rex pontem naualem in Danubio quo ad 
bellum Hunnorum uteretur edificauit. Deuictis igitur Hunnis eorumque regno destructo, direptis 
pene omnibus Hunnorum opibus, per Commagenos simili modo transiens ferro et igni pene 
cuncta uastauit. Sicque peragrata ac deuastata maxima ex parte Pannonia, et apposita in 
altera Danubii parte Dacia, Histria quoque et Luburnia atque Dalmatia, exceptis maritimis 
ciuitatibus quas ob amicitiam et ictum cum eo fedus, imperatorem Constantinopolitanum 
habere permisit, ipse rex cum incolumi exercitu Francorum per Sabariam in Baioariam 
se recepit. Dehinc in Regrinum ciuitatem, que nunc Reganesburg uocatur, uenit, in qua 
ciuitate rex episcoporum conuentum congregauit, propter Felicem episcopum Argellis ciuitatis 
in Pyrenei montis iugo site. Hic namque episcopus natione Hispanus contra ecclesie 
catholice fidem dogmatizabat: Dei filium non proprium esse patris sed adoptiuum. Qui non 
 
solum in cospectu Concilii, sed etiam cum in presentia Hadriani pape Romam missus esset, 
apostolica auctoritate damnatus est. At uero Rome Hadriano papa defuncto, Leo tertius 
qui Sermocinarius est appellatus Romanum pontificatum suscepit. Qui mox per legatos suos 
claues confessionis sancti Petri ac uexillum Romane urbis regi Carolo misit, rogans ut aliquem 
de suis optimatibus mitteret, qui populum Romanum ad suam fidem, atque subiectionem 
sacramento firmaret. 
</p> 


<p xml:id="g154.7-154.8" decls="#ocr"> 
Tunc legati Adelfonsi regi Asturie atque Gallicie pacem petentes regi Carolo maxima 
dona detulerunt, quorum quidem petitionibus annuens, eos in pace dimisit. 
</p> 


<p xml:id="g154.9-155.34" decls="#ocr"> 
His autem diebus apud Constantinopolim Constantinus filius Hyrene imperatricis a suis 
comprehensus est, et excecatus. Rome uero Leo papa, ut in historiis Francorum legitur, 
cum ad letaniam procedens de Lateranis pergeret a Romanis captus et erutis oculis, ut quibusdam 
uisum est lingua quoque amputata, nudus ac semiuiuus in monasterium missus est. 
Dehinc ad regem deductus et ualde ut uicarius sancti Petri honorifice susceptus et cum ei 
cuncta propter que uenerat intimasset, rex pre nimio cordis dolore fleuit statimque legatos 
suos Romam misit et cum honore eum in locum suum restituit. Sedit autem Leo papa 
annis XX. mensibus U. Rex tamen iter suum quod in Saxoniam facere disposuerat non omisit, 
nam more solito propter contundendam perfide gentis contumaciam, Saxoniam uastaturus 
intrauit nec destitit priusquam omnes terminos eius peragrasset. Nam usque ad ultimos fines 
eius, qua inter Albiam et Wisuram fluuios Oceano alluitur, accessit: omnesque qui trans Labiam 
habitant Saxones cum mulieribus et infantibus transtulit in Franciam. Ultimum uero 
contra Normannos qui Dani uocantur piraticam exercentes et maiori classe litora Gallie 
atque Germanie uastantes bellum ab eo susceptum est: ii iam Abodritos uicinos suos sibi 
subegerant Frisiamque ac Saxoniam bellis iam plurimis fatigauerant. Normannis pene sibi 
subactis, classem in mari constituit, presidia ad contuendum sibi regnum disposuit rebusque 
pro rerum opportunitatibus dispositis per Oceani litus iter agens, Britonum prouinciam plerumque 
sibi rebellantem totam domuit; essetque sibi in fide subacta, nisi illius infide gentis 
instabilitas atque perfidia cito aliorum more se solito commutasset. Et propterea Carolus 
rex eosdem Britones tributarios fecit: quibus domitis in Franciam reuertitur. Rex autem 
cum Aquisgrani reuersus esset in Italiam cum exercitu Rauennam et usque Anconam uenit. 
Deinde Romam profiscitur, ibique honorifice a clero et populo cum gaudio susceptus est. 
Cumque de inuestigandis que pontifici obiciebantur, criminibus perquireret et nullus eorum 
criminum probator esse uoluisset; ipse pontifex coram omni populo in ecclesia beati Petri 
ad euangelia se purgauit. Rex autem cum die natalis domini ad missarum solemnia in basilica 
beati Petri apostoli coram altari assisteret, Leo papa coronam capiti eius imposuit cuncto 
populo Romano acclamante: Carolo Augusto a Deo coronato, magno et pacifico imperatori 
Romanorum uita et uittoria. Post quas laudes more antiquorum principum, ab 
eodem pontifice adoratus est ac deinde omisso patricii nomine, imperator et augustus appellatus 
est. Filium uero eius Pipinum in regem unxit, unxit etiam et Ludouicum fratrem eius 
minorem, quibus et coronas imposuit, similiter et Carolum unxit, qui maior natu erat. Et 
 
Pipinum quidem in Langobardia, Ludouicum in Aquitania, Carolum uero in Saxonia et super 
Uultzos constituit. Post paucos uero dies, iubente Carolo imperatore, ii qui eundem pontificem 
deposuerant in iudicium adducti et habita de eis questione, secundum legem Romanam, 
ut maiestatis rei capite damnati sunt tam ii quam huius facinoris principes. Pro quibus tamen 
omnibus papa pio affectu apud imperatorem intercessit; nam et uita et membrorum 
integritas eis concessa est, ceteri pro facinoris magnitudine exilio sunt deportati. Ordinatis 
igitur Romane urbis et apostolici totiusque Italie, non tam publicis sed ecclesiasticis ac priuatis 
rebus, in Galliam ad hyemandum reuersus est. Moris siquidem ei erat ut nisi ineuitabili 
necessitate preueniente, ubi natalem Domini ibidem et pascha celebrarent et plerumque 
Aquisgrani. Tunc Hyrene imperatrix de Constantinopoli misit legatos suos Carolo imperatori 
propter pacem confirmandam inter Francos et Grecos: et statuta pace legatos ipsos dimisit. 
Greci uero post hec Hyrene deposuerunt et Nicephorum imperatorem fecerunt. Eo 
tempore Carolus imperator in Corsicam insulam contra Mauros classem misit eamque ab eis 
liberauit. Hic autem edificauit basilicam Dei genitricis Marie Aquisgrani opere mirabili. 
Apud Maguntiam quoque in Reno flumine pontem fecit quingentorum passuum longitudinis, 
nam tanta est ibi fluminis latitudo. Interea Pipinus rex Caroli imperatoris filius, Beneuentanorum 
subacta prouincia, ceterisque Italie rebus compositis, ad patrem uenit. Carolus 
autem alius subacta Sclauorum prouincia, editicatis super Albim fluuium ultra Saxones duobus 
castellis ad quos a patre directus fuerat, ad eum reuersus est. Ludouicus uero, capta Barcinona 
ciuitate que in hispanico limine sita est subactaque Dertosa que est in ripa Hiberis 
fluminis cum plurimis circumadiacentibus, ad patrem rediit. Eodem tempore IU. nonas septembris 
fuit eclypsis lune. Eodem anno II. kalendas februarii cum luna erat XUI. stella 
Iouis per eandem lunam transire uisa est. Et idibus februarii fuit eclypsis solis media die. 
Iterum IU. kalendas martii, fuit eclypsis lune. Mense augusti XI. kalendas septembris eclypsis lune 
facta est hora noctis tertia. Interea Pipinus rex Italie Caroli imperatoris filius diem obiit. 
Eodem anno sol et luna bis defecerunt; sol quidem UII. idus iunii, et II. kalendas decembris; 
luna uero XI. kalendas iulii, et XUIII. kalendas ianuarii. Cum imperator Aquisgrani resideret 
duas accepit legationes pro pace petenda: una quidem Nicephori Constantinopolitani imperatoris; 
altera uero regis Danorum, et pace firmata misit eos a se. Nec multo post Carolus 
filius imperatoris, qui maior natu erat defunctus est. Preterea Nicephorus imperator Constantinopolitanus 
post multas et insignes uictorias in Mesia prouincia, commisso cum Bulgaris 
prelio, moritur. Et Michael Curopalates gener eius imperator factus est. Hic ad imperatorem 
Carolum pro pace petenda direxit, quod et Leo papa satis laudauit. Tunc fuit solis 
eclypsis idus maii post meridiem. Eodem anno Leo papa obiit. 
</p> 


<p xml:id="g155.35-156.8" decls="#ocr"> 
Et Stephanus diaconus ei papa successit, qui sedit annis UII, mensibus III. Carolus imperator 
 
habito generali conuentu cum Aquisgrani hyemaret, Amalarium Treuerensem episcopum 
et Petrum abbatem Nonantulas Constantinopolim misit propter pacem cum Michele 
confirmandam. Tunc etiam filium suum Ludouicum Aquitanie regem, cum imposita sibi corona 
imperialis nominis, sibi consortem fecit. Bernardum nepotem suum filium Pipini regis 
filii sui regem constituit et ad contuendam Italiam misit. Qui ueniens pactum cum Grimoaldo, 
tunc Beneuentanorum duce, firmauit, eo modo quo et Pipinus pater eius scilicet ut Beneuentani 
tributum singulis annis septem milia solidorum darent, quod etiam Ludouicus imperator 
postea pacto confirmauit. 
</p> 


<p xml:id="g156.9-156.11" decls="#ocr"> 
Et Michael Constantinopolitanus imperator Bulgaros bello appetens haud prosperis successibus 
domum reuersus, deposito diademate, monachus efficitur, in cuius locum Leo armenus 
Barde patricii filius imperator constituitur. 
</p> 


<p xml:id="g156.12-157.28" decls="#ocr"> 
Anno ab incarnatione domini nostri Iesu Christi DCCCXIU, indictione UII, Carolus imperator 
dum Aquisgrani hyemaret, obiit anno etatis sue LXXI, regni autem XLUII subateque 
Italie XLII. Ex quo uero imperator et augustus est appellatus anno XIU. Auxit etiam 
 gloriam regni sui quibusdam regibus ac gentibus per amicitiam sibi 
conciliatis. Adeo namque Hadefonsum Gallicie atque Asturie regem societate deuinxit, ut 
cum is ad eum litteras uel legatos mitteret, non aliter se apud illum quam proprium suum 
appellari iuberet. Scotorum quoque reges sic habuit ad suam uoluntatem per munificentiam 
inclinatos, ut eum numquam aliter nisi dominum, seque subditos et seruos eius pronuntiarent. 
Cum Aaron rege Persarum qui, excepta India, totum pene tenebat orientem, talem 
habuit in amicitia concordiam ut omnium, qui in toto orbe terrarum erant, regum ac principum 
amicitie eum rex ipse preponeret, solumque illum honore ac munificentia sibi colendum 
iudicaret. Per legatos quoque suos inter uestes et aromata et ceteras orentalium 
terrarum opes ingentia illi dona direxit, cum ei ante paucos annos miserit elephantum unum 
uiuum quem solum habebat. Concessitque eidem imperatori sacratissimum locum in quo est 
Saluatoris nostri sepulchrum, ut illius potestati adscriberetur. Ipse autem imperator per 
singulos annos plurima ad eundem locum donaria mittebant. Imperatores etiam Constantinopolitani 
Nicephorus, Michael et Leo ultro amicitiam et societatem eius expetentes,  
ad eum cum muneribus complures misere legatos; cum quibus tamen propter susceptum 
a se imperatoris nomen et ob hoc quasi qui imperium eis eripere uellet, ualde 
suspectum fedus firmissimum statuit, ut nulla inter partes cuiuslibet scandali remaneret 
occasio. Erat enim in amicitiis optime temperatus, ut eas et facile admitteret et constantissime 
retineret. Ceterum per omne uite sue tempus ita cum summo omnium amore 
atque fauore et domini et foris conuersatus est, ut numquam ei uel minima iniuste seueritatis a 
quoquam fuisset obiecta culpa. Religionem christianam, qua ab infantia fuerat imbutus, sanctissime 
et cum summa pietate coluit ecclesiam mane et uespere, item nocturnis horis et 
 
sacrificii tempore, quo eum ualitudo permiserat, impigre frequentabat curabatque magnopere, 
ut omnia que in ecclesia gerebantur, magna fierent honestate. Amabat peregrinos, et in 
eis suscipiendis magnam habebat curam, ita adeo ut eorum multitudo non solum palatio, 
uerum etiam regno uideretur onerosa, ipse pre magnitudine animi huiusismodi pondere minime 
grauabatur. Corpore fuit amplo atque robusto, statura eminenti que tamen iustam non 
excederet, nam septem suorum pedum proceritatem eius constat habuisse; apice capitis rotundo, 
oculis pregrandibus ac uegetis, naso paululum mediocritatem excedenti, canitie pulchra, 
facie leta et hilari, uoce clara, incessu firmo totaque corporis habitudine uirili, uestitu 
patrio, idest francisco utebatur; ad corpus camisia linea et feminalibus lineis, tunica 
uero que limbo serico utebatur; tibialiis quoque cum falciolis crura et pedes calciamentis 
constringebat; amphiballo ueneto amictus et gladio semper accinctus. Peregrina uero 
indumenta quamuis pulcherrima respuebat, nec umquam eis indui patiebatur. In festiuitatibus 
 ueste auro texta  et calciamentis gemmatis, 
diademate quoque ex auro et gemmis ornatus incedebat : aliis autem 
diebus habitus eius parum a communi ac plebeio distabat. In cibo temperatus, in potu 
temperatior, inter cenandum numquam histriones, sed aut sapientem, aut lectorem audiebat: 
legebantur ei historie et antiquorum res geste ac libri precipue sancti Augustini, in 
his precipue delectabatur. Erat eloquentia copiosus et exuberans, poteratque quidquid uellet 
apertissime exprimere; latinam linguam ita didicit ut ea tanquam patria uteretur. Artes 
liberales studiosissime coluit, litterarumque sapientes plurimum ueneratus, magnis ditabat honoribus. 
Circa pauperes sustentandos et gratuitam liberalitatem, quam Greci elemosynam 
uocant,  deuotissimus , ut non solum in patria et in regno suo id facere 
curauerit, uerum trans maria in Syria et Egypto, atque Africa, Hierosolymis, Alexandrie 
atque; Carthagini, ubicumque christianos in paupertate uiuere compererat, penurie eorum 
compatiens, pecuniam mittere solebat. Sacra ac uenerabilia loca colebat et precipue romanam 
ecclesiam, in cuius donaria magna uis pecunie tam in auro quam in argento, nec non 
et in gemmis ab illo congesta est cuius quidem pontificibus multa munera largitus est. 
In omnibus tamen quibus regnauit annis quater tantum uoti causa Romam profectus est. 
</p> 


<p xml:id="g157.29-158.2" decls="#ocr"> 
Prosapia siquidem regum a beato Arnulpho usque ad Carolum imperatorem, ut in Francorum 
habetur historiis, sic annotatur: Buotgisius illuster uir genuit Ansgisum; Ansgisus 
genuit Pipinum maiorem domus; Pipinus genuit Carolum ducem; Carolus dux genuit 
 
Pipinum regem; Pipinus quoque rex genuit Carolum regem famosissimum, et primum Francorum 
imperatorem. 
</p> 


<p xml:id="g158.3-158.11" decls="#ocr"> 
Ludouicus filius eius omnium Francorum consensu patri imperator succedens administrationem 
regni potenter clementerque curauit. Hic autem propter rebelliones in Saxoniam 
properans ad Welatabos, et usque ad litus Oceani cum exercitu uenit: quibus domitis 
obsidibusque acceptis in Galliam reuersus est, et filios Lotharium quidem in Baioariam 
Pipinum uero in Aquitaniam misit ; alios uero filios suos Ludouicum et Carolum adhuc puerulos 
secum retinuit. Quo tempore Leo Constantinopolitanus imperator, qui Michaeli successerat, 
legatos pro pace confirmanda imperatori Ludouico misit; ipse autem Leo imperator anno 
imperii sui UII, factione Michaelis comitis domesticorum in palatio interemptus est et idem 
Michael imperium arripuit. 
</p> 


<p xml:id="g158.12-158.12" decls="#ocr"> 
Interea Stephanus papa diem obiit annos pontificatus sui UII, et mens. III. 
</p> 


<p xml:id="g158.13-158.15" decls="#ocr"> 
Quo defuncto Pascalis successit, cuius electionem Ludouicus imperator, postquam de eo 
sibi legatio fuerat assensum dedit. Hic autem Rome edificauit ecclesiam in honore beate 
Marie, que dominica nominatur, quam etiam marmoreis uestiuit; sedit annos UI. 
</p> 


<p xml:id="g158.16-158.16" decls="#ocr"> 
Eo defuncto successit Eugenius qui penitentialem librum composuit. 
</p> 


<p xml:id="g158.17-159.3" decls="#ocr"> 
At uero Pipinus iussu patris Guasconiam cum exercitu ingressus, sublatis ex ea seditiosis, 
totam ipsam prouinciam ita placauit ut nullus in ea rebellis remansisse uideretur. Imperator 
Ludouicus copiis adunatis Redonas ciuitate capta, que terminis est Brittannie contigua, 
Brittaniam ingressus, totam ferro et ignibus deuastans sibi subegit; qua subacta, obsidibusque 
receptis, Rotomagum est reuersus. Ibi predicti Michaelis imperatoris ad eum cum muneribus 
causa firmande pacis legati uenerunt et ea sancita sunt reuersi. Sequenti uero anno 
mense iunio in territorio Augustodunensi aere in tempestate mutato, ingens fragmentum 
ex glacie simul cum grandine cecidit, cuius longitudo XU, latitudo UII, grossitudo duos 
pedes habuisse dicitur. Ludouicus imperator dum Aquisgrani conuentum haberet legatos 
de Normannia uenientes, similiter et legatos Danorum atque Frisiorum, nec non et Uultzorum 
Hispanieque, et Adelphonsi regis Galliciarum, regis etiam Sarracenorum, omnes quidem 
pacem petentes ac singulos dona deferentes recepit, quos et in pace dimisit. Tunc filiis 
suis Lothario quidem Italiam, Pipino uero Aquitaniam, Ludouico autem Baioariam dono 
permisit; Carolum uero uirilibus armis idest ense cinxit, caput eius regali corona insigniuit, 
partemque regni, idest Neustriam, ei tribuit, monens eos omnes ut unanimes essent et se 
alterutro tuerentur: Lothario quoque coronam imposuit. His quoque temporibus in 
territorio Tullense iuxta Commerciacum uillam puella quedam annorum XII circiter post sacram 
communionem, quam in pascha  perceperat, primo quidem 
 
pane, deinde aliis omnibus cibis ac potibus abstinendo in tantum ieiunasse perhibetur ut nulla 
penitus corporis alimenta percipiens, sine omni uictus desiderio, plenum triennium compleuerit. 
Quo tempore Eugenius papa decessit. 
</p> 


<p xml:id="g159.4-159.5" decls="#ocr"> 
In cuius locum Ualentinianus diaconus a Romanis electus et consecratus, uis decem 
menses in pontificatu compleuit; hic autem Ludouicum coronauit imperatorem. 
</p> 


<p xml:id="g159.6-159.8" decls="#ocr"> 
Quo uita decedente Gregorius presbyter tituli sancti Marci a Romanis electus, sed 
non prius papa est ordinatus quam legatus Ludouici imperatoris Romam uenit et electionem 
populi qualis esset examinauit. 
</p> 


<p xml:id="g159.9-159.25" decls="#ocr"> 
Ludouicus autem imperator natura clementissimus, quamuis in magnis seculi sublimitatibus 
constitutus esset humilitate tamen altius eminebat, qui initio sui imperii causas ecclesiarum 
diligenti cura pertractans, constituit ut Christi ministri non essent humane seruituti obnoxii 
et unaqueque ecclesia suos haberet sumptus uiuendi communiter, ne alicuius auaritia ministerio 
ecclesiastico ad proprium abuteretur questum, nec propter inopiam cultus negligerentur 
diuini et hoc opere curauit similiter et per singula cenobia ordinauit stipendia monachorum, 
elemosynarum etiam largitione plurimarum sed et seruorum Christi orationum instantiam, 
quibus semper se commendabat, quotidie diuinitatem sibi placare studebat. Hic anno eius 
imperii XUI indictione UII, sed et anno dominice incarnationis DCCCXXX. apud Aquisgranum 
iussit congregari synodum episcoporum catholicorumque et laudatorum uirorum 
clericorum ac laicorum propter statum atque utilitatem fidei, maxime regiminis ecclesiarum 
Dei, presidente Gregorio papa, et inter multa que iuste et pie ibi statuta sunt, in mandatis 
decretum est ut episcopi et clerici pretiosas exquisitasque uestes ac sericas, aut bracteis 
aureis seu gemmis cultis oneratas deponerent, nec ulterius talibus ornamentis uterentur: 
similiter et pretiosa cingula, siue huiusmodi pretiosa ac deaurata calciamenta; monstro namque 
simili dicitur et impietatis crimini deputatur, si ecclesiastice familie deputatus aspirare conetur 
ad huiusmodi pompe secularis gloriam. 
</p> 


<p xml:id="g159.26-159.28" decls="#ocr"> 
Anno dominice incarnationis DCCCXXXUIII, indictione II, corpus beati Bartholomei 
apostoli de Lypari insula in Beneuentum translatum est, principante tunc in eadem ciuitate 
Sicardo quinto iam Beneuentanorum principe filio Siconis principis. 
</p> 


<p xml:id="g159.29-160.10" decls="#ocr"> 
Anno dominice incarnationis DCCCXL, indictione III, Ludouicus imperator obiit anno 
uite sue LXIU, imperii uero XXUII, Aquitanie autem prefuit per annos XXXUI, sepultusque 
est Metis in basilica sancti Arnulphi. Eodem anno facta est eclypsis solis feria IU, 
ante ascensionem Domini, hora diei nona, II. nonas madii. Uertente igitur anno in die 
 
ascensionis Domini apud Fontanetum in Burgundia fit bellum a quattuor filiis ipsius Ludouici, 
Carolo scilicet, Lothario, Ludouico atque Pipino, ubi multus effusus est sanguis humanus. 
Ex quibus Carolus, qui appellatur Caluus, regnum Francorum et postmodum imperium Romanorum 
obtinuit: Lotharius uero Italiam et eam partem Gallie sibi uendicauit, que usque 
in hodiernum diem ex suo nomine Lotharii regnum appellatur; Ludouicus autem Burgundiam, 
deinde Germanie regnum sibi uendicauit; Pipinus uero Aquitaniam possedit. Post 
quattuor annos gens Normannica Galliam irrumpens Parisius usque uenit monasteriumque beati 
Germani depopulata est, quorum dux Ragenasius nomine sub principe Horich hanc deuastationem 
peragens post triduum expirauit. Ceteri uero raptores et uiolatores sancti loci disenterie 
morbo perierunt. 
</p> 


<p xml:id="g160.11-160.11" decls="#ocr"> 
Interea Rome Gregorius papa diem obiit. 
</p> 


<p xml:id="g160.12-160.14" decls="#ocr"> 
Et successit ei in pontificatus honorem Sergius seditque annis III. Cuius temporibus 
Sarraceni deuastauerunt Italiam. Tunc quoque diuisus est principatus Beneuenti atque 
Salerni: et Beneuenti quidem princeps Radelchis, Salerni uero Sikenolfus factus est Princeps. 
</p> 


<p xml:id="g160.15-160.24" decls="#ocr"> 
Rome uero Sergio papa defuncto, Leo quartus successit in Romanum pontificatum, 
seditque annis UIII. Hic autem Ludouicum Lotharii filium coronauit imperatorem, quique 
etiam edificauit ciuitatem, que porticus hodie nominatur, quam Leoninam de nomine suo 
appellauit. Hic fecit ciborium super altare sancti Petri argenteum et ante ipsum altare tabulam 
auream mira gemmarum uarietate distinctam, et iuxta altare crucem auream, et regulas 
confessionis argenteas et portas ecclesie argenteas. Hic edificauit ecclesiam Rome que hodie 
dicitur sancta Maria Noua, et ecclesiam sanctorum quattuor Coronatorum. Hic idem, ut in 
pontificali legitur, inuidiose super quibusdam criminibus pulsatus synodum congregauit, et se 
iuramento innoxium demonstrauit. Hic quoque a Romanis orbatus est, qui licet orbatus, 
quandiu tamen uixit Romanam gubernauit ecclesiam. 
</p> 


<p xml:id="g160.25-161.1" decls="#ocr"> 
Anno dominice incarnationic DCCCLU corpus beati Uincentii a Ualentia Yspanie ciuitate 
per quemdam monachum in Galliam deportatum est, et apud monasterium beati Benedicti 
in Gallia quod Castrum uocatur, situm in pago Albiensium, conditum. Per idem 
 
tempus defuncto Leone Romano pontifice, Benedictus papalem cathedram sedit annis II. 
</p> 


<p xml:id="g161.2-161.8" decls="#ocr"> 
Quo defuncto Nicolaus pontificali cathedra sublimatus est, seditque annis IX. Iste Michaelem 
excommunicauit Constantinopolitanum imperatorem propter Ignatii patriarche iniustam 
depositionem; excommunicauitque Lotharium regem propter Gualderade pellicis sue societatem. 
Non multo post idem Lotharius rex per Italiam ueniens Romam, accepta penitentia, 
mortuus est. Cui Ludouicus nepos eius, genitus uero Caroli imperatoris, in imperium 
Italie substituitur; in Gallia autem eiusdem Lotarii regnum Carolus et Ludouicus Germanie 
rex inter se diuidunt. 
</p> 


<p xml:id="g161.9-161.14" decls="#ocr"> 
Anno dominice incarnationis DCCCLUI Basilius cognomento Paracemomenus, quem Michael 
Grecorum imperator in consortium imperii Constantinopolitani ascirerat, eumdem Michaelem 
dolo interfecit et imperium sibi arripuit. Eodem tempore Sarracenorum exercitus 
ad ecclesiam sancti Michaelis in monte Gargano perrexerunt et multos qui ad orationem 
conuenerant depredantes redierunt. Interea Rome Nicolaus papa defungitur et successit ei 
Hadrianus qui sedit annis U. 
</p> 


<p xml:id="g161.15-161.22" decls="#ocr"> 
Anno dominice incarnationis DCCCLXXI Carolus imperator Uienna in sua potestate 
accepta, Nordmannos perdomuit accipiens obsides quales quesiuit. Ludouicus autem frater 
eius Germanie rex habuit filios Ludouicum et Carolum et Carlomannum. Ludouicus uero 
Italie imperator die pentecostes Rome apud Lateranense palatium ab Hadriano papa coronatus 
est. Hic hoste collecta Capuam uenit, et per Beneuentum in Apuliam cuncta sibi 
componens; qui non multo post mortuus est. Eodem anno Ludouicus Germanie rex filium 
suum Carolum in Italiam misit qui eam optinuit. Quo tempore Basilius pater Constantini, 
et Leonis Constantinopolitanum regebunt imperium. 
</p> 


<p xml:id="g161.23-161.24" decls="#ocr"> 
Interea Hadrianus papa mortuus est et Iohannes Romane ecclesie archidiaconus in locum 
eius substituitur. 
</p> 


<p xml:id="g161.25-162.5" decls="#ocr"> 
Anno dominice incarnationis DCCCLXXU, indictione UIII. Carolus imperator a Iohanne 
papa inuitatus Romam uenit, a quo coronatus et Romanorum imperator appellatus est; quique 
 
episcopis et ceteris quibusque clericis assistentibus, et uestibus ecclesiasticis indutis, ipse 
in gremio Synodi in uestitu deaurato, Romano more paratus et coronatus, cantans antiphonam: 
exaudi nos Domine, concilium conuocat. Preterea Ludouicus rex Germanie diem 
obiit, cui successit Ludouicus filius eius. Hic cum Saxonibus contra Hunnos, qui e regione Saxonum 
sunt, bellum committens cum multa ex utraque hominum strage uictoriam adeptus est. 
</p> 


<p xml:id="g162.6-162.10" decls="#ocr"> 
Anno domini DCCCLXXUII Carolus imperator febre correptus in Italia letalem potum 
ueneno mixtum bibit quem sibi nimium dilectus ac credulus medicus iudeus, Sedecias 
nomine, dedit sicque mortuus est anno eius imperii XXXUII, et in successione Lotharii regis 
anno III. Carolo autem successit Ludouicus filius eius in regnum, et hic a Iohanne papa 
coronatus est. 
</p> 


<p xml:id="g162.11-162.21" decls="#ocr"> 
Anno dominice incarnationis DCCCLXXIX, indictione XII. Ludouicus filius Caroli et 
Ludouicus filius Ludouici, concione collecta, regnum sibi statuerunt sicut a patribus eis acciderat. 
Ipso quoque anno Ludouicus Francorum imperator Caroli Calui filius post amministratum 
biennio regnum mortuus est; qui nihil fecisse nomen sortitus est. Uir omnibus 
immunditiis ac uanitatibus plenus nihil enim strenue gessit. Hic quamdam sanctimonialem 
monasterio abstractam suo coniugio copulauit: cuius peccato Gallia afflicta est mortalitate 
et maxima barbarorum clade. Ludouico itaque diem obeunte, Carolus filius eius qui simplex 
est dictus, patre orbatus, ei in imperium successit. Ludouicus autem Ludouici Germanie 
regis filius suggestione quorundam suorum amicorum uenit in Galliam ad optinendum 
eam: et ut cognouit quod eam optinere non posset, in Germaniam est reuersus. Hic utiliter 
sibi,  ac regno uiuens non multo post tempore moritur. 
</p> 


<p xml:id="g162.22-162.25" decls="#ocr"> 
Anno dominice incarnationis DCCCLXXXI, indictione XIII. Carolus simplex Italiam perrexit, 
Romamque ueniens a Iohanne papa imperator unctus est. Iste multos a suis maxime 
quidem a Roberto suo principe labores in suo regimine pertulit. Apud Constantinopolim 
uero Leo et Alexander filii Basilii Paracemomeni tunc imperabant. 
</p> 


<p xml:id="g162.26-162.27" decls="#ocr"> 
Anno dominice incarnationis DCCCLXXXIII. Iohannes papa, postquam decem annos et 
menses U Romanam gubernauit ecclesiam, defunctus est. 
</p> 


<p xml:id="g163.1-163.5" decls="#ocr"> 
 
Et Marinus ei successit qui sedit anno uno et mensibus U. Quo defuncto, successit 
Hadrianus in Romanum pontificatum, seditique anno uno, mensibus IU; post cuius obitum 
Stephanus papalem cathedram gubernauit annis UI. Eo autem uita decedente, successit ei 
Formosus qui sedit annis U mensibus UI; cuius temporibus Langobardis repellentibus, Franci 
Italicum perdiderunt imperium. 
</p> 


<milestone type="mass-ocr-21-163-ends-here" unit="ocr-origin" ed="#g"/>


    </body>
  </text>
</TEI>
